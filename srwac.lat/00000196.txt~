Najbolje srpske kadete očekuje težak zadatak u drugoj fazi Evropskog prvenstva za igrače do 16 godina koje se održava u Češkoj. Šampionat je počeo perfektno za naš mladi tim, ubedljivo je pobeđena Crna Gora (100:62), a zatim su usledili neočekivani porazi od Rusije (83:91) i Nemačke (68:74). Zbog toga u novoformiranu grupe E izabranici selektora Saše Nikitovića, stižu bez bodova, a čekaju ih dueli sa domaćom selekcijom, Španijom i Grčkom i krajnje neizvesna borba za plasman u četvrtfinale. - Zaista nismo očekivali ovakav rasplet, posle startne pobede protiv Crne Gore. Sve je u tom meču funkcionisalo savršeno, ali su se u samom finišu povredili Marko Tejić i Marko Gudurić. Zbog toga je u nevreme, u suretu sa Rusima, došlo do velikih promena u rotaciji tima. Imali smo loš pristup na tom meču, slabu koncentraciju, a rival je odigrao iznad svojih realnih mogučnosti. U utakmici sa Nemačkom smo bili dosta bolji, odigrali na mnogo višem nivou, ali protivnik je bio kvalitetniji i spremniji. Neverovatno je koliko su agresivni, snažni i fizički dominatni. Ipak, bili smo u egalu do poslednjeg minuta, kad Nemci pogađaju tri teška šuta, a mi sve promašujemo i dolazimo u vrlo tešku situaciju pred drugu fazu Evropskog prvenstva - ističe Saša Nikitović. Naravno selektor Saša Nikitović i njegovi izabranici ne pomišljaju na predaju. Slede još tri duela na kojima je moguće isparaviti sve propuste: - Posle meča sa Crnogorcima činilo se da nam nema ravnih na šampionatu, sada smo u nezavidnoj sitaciji, a teško je predvideti šta će biti kad se završi druga faza. Prvenstvo je izjednačeno, nema izarzitog favorita, ovo je šampionat za igrače do 16 godina, oscilacije i padovi su sasvim normalna pojava. Stručni štab U16 reperzentacije Srbije dobro je upoznat sa narednim rivalima: - Selekcija Češke je odigrala odlično u grupnoj fazi takmičenja. Imaju ogromno podršku, publika ih nosi svih 40 mnuta. Ostvarili su sve tri pobede. Zapamtite ime Radovana Kourila, sigurno najboljeg plejmejkera na turniru. Sve se polazi od njega, kreira akcije, aistira, poentira. Vanserijski talenat. Španci su takođe odlična ekipa, popunjena kvalitetnim igračima na svim pozicijama. Ipak, izdvaja se korpuletni centar, poreklom iz Senegala, Imane Diop koji dominira pod obručima. Selekcija Grčke je realno slabija od Češke i Španije, ali ih svakako ne smemo potceniti. Neće biti lako, ali ne pomišljamo na predaju. Nećemo se baviti kalkulacijama, nikakvim računicama, trudićemo se da pružimo maksimum, ako se ukaže prilika pobedimo na svim mečevima i pokušamo da se dokopamo četvrtfinala - zaključio je selektor U16 selekcije Srbije Saša Nikitović. GRUPA E Češka 2 2 0 155:123 4 Nemačka 2 2 0 145:135 4 Španija 2 1 1 131.116 3 Rusija 2 1 1 158.154 3 Srbija 2 0 2 151:165 2 Grčka 2 0 2 102:149 2 RASPORED ODIGRAVANJA MEČEVA 1. avgust: SRBIJA Češka (18:00) 2. avgust: SRBIJA Grčka (15:45) 3. avgust: SRBIJA Španija (20:15)
30.07.2011. Poljska, EP U18: Srbija protiv Španije u finalu
Reprezentacije Srbije i Španije igraće u finalu Evropskog prvenstva za igrače do 18 godina koje se održava u Poljskoj. Srbija je posle velikog preokreta u drugom poluvremenu savladala Italiju 67:61 i stigla do meča za zlatnu medalju, dok je selekcija Španije u drugom polufinalnom susretu pobedila Tursku sa 77:54. Finalni duel između selekcija Srbije i Španije igra se u nedelju u Vroclavu od 18:00 časova.
31.07.2011. ČEŠKA, EP U16: SRBIJA NEMAČKA 68:74
Reprezentacija Srbije pretrpela je drugi poraz na Evropskom prvenstvu za igrače do 16 godina koje se održava u Češkoj. U okviru 3. kola B grupe izabranici selektora Saše Nikitovića poraženi su u Pardubicama od selekcije Nemačke i znatno otežali put prema plasmanu u četvrtfinale: Srbija U16 Nemačka U16 68:74 (13:19, 21:11, 9:18, 25:26). Selekcija Nemačke mnogo je bolje počela utakmicu i od starta nematnula svoj agresivni ritam, tako da je već u četvrtom minutu imala vođstvo 7:2. Srpski kadeti su u uvodnoj četvrtini imali dosta problema u organizaciji napada, tako da je većina šuteva bila iz teških i neizglednih situacija. Četa selektora Nikitovića svoje pravo lice pokazala je samo u drugoj četvrtini, kad je lepršavom igrom lako preokrenula rezultat i pokazala kako treba igrati protiv čvrste i fizičke dominante selekcije Nemačke. Očekivalo se da će u istom ritmu srpski kadeti nastaviti i u drugom delu utakmice. Međutim, protivnik je ponovo preuzeo inicijativu i kažnjavao svaku grešku našeg tima. Osim Marka Gudurića i Dušana Ristića nije bilo više raspoloženih pojedinaca u našem mladom timu. Ipak, tračak nade da će izabranici selektora Nikitovića ostvariti pobedu i u drugu fazu šampionata preneti dva boda pojavio se početkom četvrtog perioda. Serijom 8:0 Srbija je posle dužeg vremena stigla do minimalne prednosti - 49:48. Neizvesnost, česte smene u vođstvu potrajale su do 38. minuta kad je poslednji put rezultat bio izjednačen - 64:64. Nemci su se mnogo bolje snašli u odlučujućim trenutcima, srećno i spretno stigli do treće pobede na Evropskom prvesntvu. Selektor U16 selekcije Srbije, Saša Nikitović čestitao je rivalu na zasluženoj pobedi: - Ako protiv selekcije Rusije nismo imali sreće, koncentracije, imali loš pristup utakmici, večeras smo se namerili na kvalitetnijeg i boljeg rivala. Teško smo pronalizili rešenja na njihovu agresivnu igru. Imali smo problema u napadu, ponovo izgubili dosta lopti, ali smo uprkos svemu bili u prilici da pobedimo do poslednjih minuta. Trenutno smo u teškoj situaciji, idemo u sledeću fazu šampionata bez bodova, ali se ne predajemo. Pokušaćemo da nađemo put do četvrtfinala i isparavimo sve dosadašnje greške. U nedelju je na Evropskom prvenstvu u Češkoj slobodan dan, a selekcija Srbije u sledećoj fazi šampionata odmeriće snage sa selekcijama domaćina, Grčke i Španije. Sledeći susret srpski kadeti igraju u poenedeljak od 18:00 časova protiv Češke. SRBIJA U16: Jaramaz, Rebić 9, Pušica 5, Đukanović 7, Gudurić 21, Majstorović, Popović 4, Simeunović, Tejić 2, Kaplanović 5, Salić 2, Ristić 13. NEMAČKA U16: Ebert 2, Tejlor 14, Dizdarević 5, Stilov 3, Alkpinar 20, Tomas, Vimberg 6, Ugraj 3, Ilchofer 2, Zin, Majer 6, Nej 13. GRUPA E Češka 2 2 0 155:123 4 Nemačka 2 2 0 145:135 4 Španija 2 1 1 131:116 3 Rusija 2 1 1 158:154 3 Srbija 2 0 2 151:165 2 Grčka 2 0 2 102:149 2
Reprezentacija Srbije plasirala se u finale Evropskog prvenstva za igrače do 18 godina koje se održava u Poljskoj. Izabranici selektora Marka Ičelića su posle neverovatnog preokreta i herojske borbe savaladali u polufinalu selekciju Italije u Vroclavu, iako su većim delom meča bili u velikom rezultatskom deficitu: Srbija U18 Italija U18 67:61 (12:24, 12:9, 16:13, 27:15). Protivnik U18 selekcije Srbije u finalu i borbi za zlatnu medalju biće selekcija Španije koja je u drugom polufinalnom meču bila bolja od selekcije Turske-77: 54..
Iscrpljeni od žestoke bitke protiv selekcije Francuske u četvrtfinalu, najbolji srpski juniori su usled velike želje da naprave još jedan podvig, veoma slabo počeli duel protiv Italije. Gotovo ništa nije polazilo za rukom izabranicima selektora Ičelića. Iako su se žestoko borili, ređali su se promašaji, jer je u proseku tek svaka peta lopta završavala u košu protivnika. Razigrana selekcija Italije je već u sedmom minutu stekla ogromno vođstvo - 20:5.
Uložio je mladi srpski tim još više energije u drugom periodu, pokušao snažnom odbranom da što više smanji prednost rivala. Međutim, šut i dalje nije služio naše juniore, tako da je kapiten Vasilije Micić (11 poena) bio jedini efikasan u prvom poluvremenu, koje završeno posle svega viđenog sa podnošljivim zaostatkom - 24:33.
Ništa dobro nije obećavao ni nastavak utakmice u koji je naš tim ušao bez povređenog Nemanje Bezbradice. Samo dva poena postigla je reprezentacija Srbije u prvih pet minuta trećeg perioda. Italija je ponovo stekla veliku prednost - 46:32. Ipak, nisu izbranici selektora Ičelića pomišljali da odustanu, da se olako predaju, već je usledio najbolji deo igre našeg tima. Odoleli su svim atacima mladih azura do isteka 30. minuta, a preko Nenada Miljenovića i Nikole Jankovića pred ulazak u poslednju četvrtinu stigli do najmanjeg zaostatka od početka meča - 40:46 i najavili početak velikog preokreta.
Toliko željeno izjedančenje (54:54) usledilo je u 37. minutu, a samo nekoliko desetina sekundi kasnije i vođstvo od 58:54. Ipak, Italijani poslednjim atomima snage upsevaju na tačno 60 sekundi pre kraja meča, ispostavilo se poslednji put, dođu do prednosti - 59:58. Međutim, kad je bilo najvažnije srpski juniori pokazuju još jednom šampionski karakter i retko viđenu volju za pobedom. Stefan Popovski Turanjanin pogađa odlučujuću trojku, a najbolji igrač utakmice Nenad Miljenović realizuje svih šest slobodnih bacanja do kraja susreta i odvodi Srbiju u veliko finale koje je na programu u nedelju od 18:00 časova.
Nenad Miljenović (6 skokova, 4 asistencije) bio je sa 20 poena najefikasniji u selekciji Srbije, po 11 poena postigli su Vasilije Micić i Nikola Janković, dok je. Stefan Popovski Turanjanin ubacio 9 peona i uhvatio šest lopti.
Selektor U18 selekcije Srbije, Marko Ičelić bio presrećan zbog plasman u finale Evropskog prvenstva: - Najpre čestitke igračima i svim saradnicima u Stručnom štabu. Ostvarili smo ogroman uspeh kojim se nećemo zadovoljiti, ostala je još jedna utakmica u kojoj želimo pobedu i zlatnu medalju. Savladali smo odličnu selekciju Italije, jer smo verovali u povoljan ishod uprkos njihovom visokom vođstvu i našoj lošoj igri. Ponavljam posle svakog meča da ova generacija ima nešto posebno, neviđen karakter i da nikad ne odustaje. Odlučio sam u trećoj četvrtini da igramo na sve ili ništa. Stefan Popovski Turanjanin je igrao na poziciji centra, raširili smo igru, pojačali odbranu i uspeli da preokrenemo rezultat. Finale je veliki izazov u kome ćemo još jednom pokušati da na najbolji način reprezentujemo srpsku košarku.
Nenad Miljenović bio je tvorac velikog preokreta u drugom poluvremenu, a njegovih uspešno realizovanih šest slobodnih bacanja u poslednjem minutu stavili su tačku na veliku pobedu Srbije. - Želeo sam da preuzmem odgvornost, verovao sam da ću biti precizan. Junak je i Stefan Popovski Turanjanin koji je pogodio odlučujuću trojku, pokazao je koliko ima srce, kao u ostalom i ceo naš tim. Srećni smo, jer smo pobedili uprkos lošoj igri, a to je odlika velikih timova. Učinićemo sve da u finalu odigramo našu najbolju utakmicu na šampionatu i osvojimo zlatnu medalju.
Univerzitetska reprezentacija Srbije revanširala se seniorskoj selekciji Mađarske za poraz (73:81) pretrpljen u petak u Sombatelju. Izabranici selektora Luke Pavićevića slavili su u današnjem meču u Kermendu u kome su prikazali mnogo bolju igru i najavili da su u sve boljoj formi pred odlazak u Šenzen na letnju Univerzijadu gde brane zlatmnu medalju: Mađarska Srbija 75:83 (12:24, 18:14, 26:22, 17:23). Srpski akademci su odigrali vrlo dobro prvu četvrtinu i stavili do znanja domaćoj selekciji da su rešeni da se revanširaju za poraz u Sombatelju. Trojkom Mladena Jeremića izabranici selektora Pavićevića stigli su do maksimalnog vođstva u 11. minutu - 27:12. Reprezentacija Mađarske zaigrala je mnogo agresivnije, čvršče u odbrani i početkom poslednjeg perioda uspela da preokrene rezultat i stigne do prve prednosti - 65:62. Međutim, finiš utakmice pripao je u potpunosti našoj selekciji. Bunić, Birčević, Lučić i Dimić bili su nepogrešivu u odlučujućim trenutcima što je bilo dovoljno za slavlje našeg tima. MAĐARSKA: Troter 17, Hanga 5, Vojvoda, Lorant 17, Horvat 11, Keler 6, A. Tot 4, Fodor 12, Molnar 3, Trepak, Šoš, Sabo. SRBIJA: Ljubičić, Birčević 8, Bunić 15, Jeremić 10, Dimić 13, Lučić 13, Drča 7, Lešić, Dragović 7, Cvetinović, Štimac 10, Živanović
30.07.2011. Pripreme reprezentacije Srbije u Vršcu: Selektor Dušan Ivković
Najbolji košarkaši Srbije posvetili su današnji dan medijima. Veliki broj novinara iz Beograda i Vršca bio je prisutan na poslednjih 30 minuta prepodnevnog treninga reprezentativaca. Predstavnici sedme sile imali su zatim priliku da razgovaraju sa kapitenom Nenadom Krstićem i ostalim igračima, a zatim da prisustvuju medijskoj konferenciji selektora Dušana Ivkovića.
- Računajući i uvodnu nedelju priprema, na okupu smo skoro mesec dana. Utisak je isti kao i prvog dana, ove pripreme su specifične, jer za razliku od prethodnih imamo nekoliko igrača koji ne mogu maksimalno da se uključe u trenažni proces. Zato smo se danas, na žalost, zahvalili Marku Čakareviću. Pokušavali smo da ga osbosobimo, međutim njegovi poroblemi sa povredom su takve prirode, da ne bi imalo smisla izlagati ga daljim naporima. Zaista mi je žao zbog Marka, gledao sam dosta utakmica Radničkog, reč je o specifičnom igraču, za koga sam predvideo mesto u reprezentaciji, jer bi bio osveženje za ekipu. Situacija sa Nemanjom Bjelicom biće izvesnija posle pregleda u Barseloni koje će da obavi u pobedeljak, dok Novica Veličković ide na terapije, jača kvadriceps, ali još uvek nije na nivou koji svi očekujemo.
Selekor Dušan Ivković istakao je odličnu atmosferu u ekipi, kao i sjajne uslove koji reprezentativci imaju u Vršcu, a zatim podvukao crtu ispod dosadašnjeg dela priprema. - U Rotenburgu smo podigli nivo fizičke spreme, napravili podlogu za rad u Vršcu gde je u prvom planu brzina i reakcija reprezentativaca u različitim situacijama. Igrači su motivisani, daju sve od sebe i sa te strane nema ni najmanjih problema.
Još jedanput selektor je napomenuo da je glavni cilj na Evropskom prvenstvu u Litvaniji obezbediti plasman na Olimpijske igre u Londonu 2012. godine. - Većina igrača nije imala preterano uspešnu i napornu klupsku sezonu. Nisu imali očekivani napredak, na šta su prevashodno uticale povrede. Mislim da bi to trebalo da im bude dodatni motiv da kroz igre u reprezentaciji dokažu da zaslužuju mnogo veću minutažu u svojim klubovima. Imamo najmlađu selekciju koja ima još dosta prostora za napredak.
Selekciju Srbije uskoro očekuje serija kontrolnih utakmica. Najpre je na rasporedu učešće na Adeko Kupu EX Ju u Sloveniji: - Očekuje nas veoma zgusnut raspored utakmica. Za samo 15 dana učekuje nas čak 11 mečeva. Posle Ljubljane, učestvovaćemo na turnirima u Istanbulu i Londonu. Ako se uzmu u obzir i putovanja, sve to iziskuje veoma velike napore. Zato ekipa mora biti maksimalno spremna u svakom pogledu - zaključio je selektor Dušan Ivkovič i napomenuo da će u Ljubljanu najverovatnije voditi 14 reprezentativaca.
DR RADOVANOVIĆ O ZDRAVSTVENOM BILTENU
Doktor reprezentacije Srbije, Dragan Radovanović dao je detaljnu analizu zdravstvenog biltena:
- Svima nam je žao zbog Marka Čakarevića, jer smo sa naše strene učini sve da ga osposobimo da se bori za mesto u timu. Više od dva meseca ima upalu tabana, došao je povređen na pripreme. Obezbedili smo mu i specijalne uloške, jer oseća bolove i prilikom hoda. Nemanja Bjelica je operisan 26. aprila. Preporučeno mu je da miruje tri meseca. Taj rok je istekao i zato putujemo u Barselonu, gde će ga u ponedeljak pregladeti doktor koji je izvršio operacioni zahvat. Posle toga biće definitivno poznato da li će moći da se uključi u normalan trenažni proces. Novici Veličkoviću je dosta oslabio butni mišić, zbog toga je više opterećivao desnu nogu, pa ima problema i sa kolenom. U takvom stanju je došao na pripreme i od tada činimo sve da mu ojačamo kvadriceps. Idemo na terapije u Republički zavod za sport u Košutnjaku gde imamo na raspolaganju najmoderniju mašinu za jačanje mišića. Rezultati su za sada ohrabrujući.
29.07.2011. POLJSKA, EP U18 ČETVRTFINALE: SRBIJA FRANCUSKA 71:61
Reprezentacija Srbije plasirala se u polufinale Evropskog prvenstva za igrače do 18 godina koje se održava u Poljskoj. Izabranici selektora Marka Ičelića posle žestoke borbe uspeli su da u Vroclavu savladaju selekciju Francuske koja je opasno pripretila u poslednjoj četvrtini: Srbija U18 Francuska U18 71:61 (23:15, 17:19, 9:15, 22:12). Srpske juniore u subotu (18:00) u polufinalu očekuje duel protiv selekcije Italije.
Koliko su srpski juniori bili motivisani i željni pobede videlo se od samog starta utakmice. Protiv najbolje defanzivne i skakačke selekcije u dosadašnjem delu šampionata, već u prvoj četvrtini postigli su 23 poena i uhvatili 11 lopti. U ovom periodu igre blistao je Nemanja Bezbradica sa osam poena, a do prednosti 23:15 Srbija je stigla trojkama Nemanje Krstića i Nenada Miljeniovića u poslednjem minutu prve četvrtine. Nastavili su izabranici selektora Ičelića u istom ritmu, održavali prednost sedam do deset poena, pre svega jakom odbranom i strpljivom igrom u napadu. Prednost bi sigurno bila i ubedljivija, da u prvih 20 minuta nije promašeno sedam slobodnih bacanja.
Francuska je zaigrala mnogo bolje i snažnije početkom drugog poluvremena. Serijom 12:4 mladi trikolori su došli u minimalno vođstvo 46:44. Bili su to krizni trenutci selekcije Srbije, koja je teško pronalazila rešenja u napadačkim akcijama. Situacija je na terenu postala je još kompleksnija kad je u 32. minutu protivnik stigao do vođstva 54:49. Bio je to signal da naš mladi tim pokaže šampionski karakter i nesalomovi duh. U sledećih šest minuta postigli su 15 poena, a primili samo dva za veliki rezultatski preokret i najavu plasmana u polufinale - 64:56. Pronašli su i poslednje atome sanage da mudrom igrom zadrže prednost i da na kraju slave još i ubedljivu pobedu - 71:61.
Nemanja Bezbradica (19 poena, 3 skoka) i Nenad Miljenović (15 poena, 3 skoka, četiri asistencije) svakako su dali najveći doprinos pobedi. Međutim, svi izabranici selektora Ičelića su istinski junaci. Kapiten Vasilije Micić nije se upisao u listu strelaca ali je imao pet skokova i šest asistencija. Trojka Nemanje Krstića najavila je veliki preokret Srbije u četvrtom periodu, a skok u napadu Nikole Jankovića u poslednjem minutu i konačnu pobedu.
Selektor U18 reprezentacije Srbije, Marko Ičelić bio je prezadovoljan plasmanom u polufinale: - Bio je ovo pravi košarkaški rat svih 40. minuta. Imali smo povoljan rezultat dok smo kontrolisali skok i sprečavali kontranapde Francuza. Protiv toliko atletski dominante selekcije nemoguće je sve vreme biti uspešan. Bilo je teško kad su preokrenuli rezultat, ali i tad sam verovao u pobedu, jer ovi momci imaju sjajan karakter. Nikad se ne predaju i silno žele pobedu. Mnogo je u ovom timu igrača koji će u bliskoj budućnosti igrati u seniorskoj reprezentaciji. Sledi polufinale protiv selekcije Italije o kojoj veoma malo znamo. Zato za Stručni štab neće biti spavanja. Bitno je da se igrači odmore, prikupe snagu i energiju, da pokušamo da se plasiramo u finale i borimo za zlatnu medalju.
Nemanja Bezbradica vodio je veliku bitku sa snažnim Mohamedom Džaitehom. Uspeo je da ga nadigra, natera da izađe sa parketa zbog pet ličnih grešaka u finišu meča. - Francuzi su sjajan tim, odigrali smo mnogo tešku utakmicu. Pokazali smo da smo pravi tim, da kolektivnom igrom svakoga možemo da savladamo. Nećemo se zaustaviti na ovoj pobedi, želimo još dva trijumfa, hoćemo zlatnu medalju.
Univerzitetska reprezentacija Srbije poražena je u trening utakmici odigranoj u Sombatelju od " A " selekcije Mađarske. Izabranici selektora Luke Pavićevića pripremaju se za Univerzijadu u Šenzenu, dok domaći tim uskoro igra baraž mečeve za odlazak na Evropsko prvenstvo u Litvaniji: Mađarska Srbija 81:73 (17:22, 28:22, 21:17, 15:12). Srpski akademci su odigrali vrlo dobro prvu četvrtinu, stekli prednost koju su čuvali do 19. minuta kad su poslednji put bili u vođstvu (44:40). Kraj prvog i početak drugog poluvremena protekao je u znaku Mađarske selekcije koja je stekla prednost od 12 poena prednosti. Univerzitetska reprezentacija Srbije uspela je da smanji na 62:59 u finišu trećeg perioda, ali to je bilo sve što su uspeli da učine na ovom meču. Seniorska selekcija Mađarske i univerzitetska reprezentacija Srbije odigrače u subotu u Kermendu još jednu kontrolnu utakmcu. Duel počinje u 18:00 časova. MAĐARSKA: Troter 4, Hanga 20, Vojvoda 11, Lorant 10, Horvat 9, Keler 8, A. Tot 5, Fodor 4, Molnar 5, Trepak 3, Šoš, Sabo 2. SRBIJA: Ljubičić 12, Birčević 4, Bunić 4, Dunđerski, Jeremić 15, Dimić 8, Lučić 12, Drča 2, Lešić, Dragović 8, Cvetinović, Štimac 8.
Muška selekcija Srbije osvojila je srebrnu medalju na Letnjem olimpijskom festivalu mladih (EYOF) u Trabzonu. Izabranici selektora Vanje Guše poraženi su u finalnoj utakmici od selekcije Litvanije koja je bila u vođstvu od samog početka meča: Srbija Litvanija 79:86 (19:22, 15:24, 17:14, 28:26). Mladi srpski tim pružio je sjajan otpor favorizovanoj selekciji Litvanije koja je do finala stigla sa četiri uverljiva trijumfa. Velikom borbenošću pokušala je naša reprezentacija u drugom poluvrmenu da smanji prednost rivala i uhvati rezultatski priključak. Uspeli su tri puta da priđu na četiri poena zaostatka, ali objektivno više nisu mogli. - Srebrna medalja je veliki uspeh, iako su igrači razočarani jer su učinili sve da ostvare trijumf. Ponosan sam na njih. Realno, namerili smo se na boljeg rivala. Možda bi mogli da se uspešnije suprostavimo selekciji Litvanije da smo imali duži pripremni period. Ipak, važnije od svega, da u ovoj selekciji ima nekoliko igrača koji će u budućnosti uspešno braniti boje reprezentativnih selekcija - istakao je selektor selekcije Srbije Vanja Guša. SRBIJA: Đorđević 4, Simović 12, Vasiljević 8, Bursać 10, Davidovac 14, Jugović 14, Zagorac 8, Daskalović 5, Šarenac 2, Starinčević 2, Veljković, Ilkić. LITVANIJA: Einikis, Zemgulis 6, Krasauskas, Krimelis 24, Montvila, Paliukenas 27, Pavlovskis 3, Rupkus, Sabonis 15, Serksnas, Zuklevičijus 3, Zupkauskas 8.
Najbolji srpski kadeti pretrpeli su prvi poraz na Evropskom prvenstvu za igrača do 16 godina koje se održava u Češkoj. Bolji od izabranika selektora Saše Nikitovića u okviru 2. kola B grupe, bili su reprezentativci Rusije koji su u Pardubicama kaznili brojne greške našeg mladog tima u drugom poluvremenu: Srbija U16 Rusija U16 83:91 (24:13, 20:27, 19:23, 20:28) Početak meča pripao je mladom timu Srbije koji je već polovinom prve četvrtine stekao osam poena prednosti (17:9). Nikola Rebić je sjajno dirigovao igrom srpskih kadeta, a Brano Đukanović je veoma brzo pogodio tri trojke. Posle isteka prvog dela igre i vođstva od 24:13 ništa nije ukazivalo da ovaj meč može imati negativan ishod po izabranike selektora Nikitovića. Selekcija Rusije počela je drugi period setijom 7:0 i uhvatila rezultatski priključak. Ipak, naša selekcija uprkos greškama i izgubljenim loptama uspela je da sačuva prednost do kraja poluvremena (44:40). U nastavku susreta ruski kadeti su preko sjajnog Vječeslava Fodorčenka zaigrali mnogo bolje i konstantno bili za petama našem timu koji je sve više posustajao i gubio ritam. Na isteku treće četvrtine rezultat je prvi put bio izjednačen - 63:63. Ispostavilo se da je prvih pet minuta četvrtog perioda bilo odlučujuće. Selekcija Rusije napravila je seriju 15:6 pogodivši nekoliko veoma teških šuzeva. Srpski tim uprkos presingu, agresivnoj igri i velikom broju pokušaja za tri poena nije uspeo da se oporavi i izbegne poraz na koji najviše uticala čak 21 izgubljena lopta. Najraspoloženiji u selekciji Srbije bio je Nikola Rebić (4 skoka, pet asistencija) sa 26 poena, Brano Đukanović ubacio je 17, Đoko Šalić 12, a Dejan Ristić 10 poena. Ipak meč je obeležio Vječeslav Fodorčenko sa 33 postignuta poena.
Selektora U16 reprezentacije Srbije, Sašu Nikitovića brine veliki broj grešaka, ali još više odnos prema igri: - Protivnik je bio motivisaniji, više želeo pobedu, što ne sme više da se ponovi. Odigrali smo najlošije tri četvrtine od kad smo zajedno. Možda nas je uspavala visoka pobeda protiv Crne Gore, možda smo poleteli visoko, ipak su ovo igrači koji imaju samo 16 godina. Odbrana nije bila na željenom nivou, rival je imao više ofanzivnih skokova, a Fodorčenko je postigao 33 poena od kojih većinu posle prodora. Lakše povrede Tejića i Gudurića učinile su da dođe do promena u rotaciji, međutim nema opravdanja za ovaj poraz. Sledi utakmica sa selekcijom Nemačke u kojoj je pobeda imperativ. Moramo da zbijemo redove, skupimo snagu i osvojimo bodove. U 3. kolu grupe B U16 reprezemtacija Srbije u subotu od 20:15 časova igra protiv selekcije Nemačke. Detaljna statistika: http://live.fibaeurope.com/www/Game.aspx?acc=1&amp;gameID=9011 SRBIJA U16: Jaramaz, Rebić 26, Pušica 2, Đukanović 17, Gudurić 3, Majstorović 2, Popović 2, Simeunović, Tejić 1, Kaplanović 8, Šalić 12, Ristić 10. RUSIJA U16: Kruštaljev, V. Martinov 17, A. Martinov, Gankevič 12, T. Kljundikov 5, N. Kljudinkov, Fedorčenko 33, Tiptsov 2, Sizov 10, Sokolov 4, Antonikovski 3, Zulkov 5.
29.07.2011. Pripreme seniorske reprezentacije Srbije u Vršcu
Pripreme najboljih košarkaša Srbije za Evropsko prvenstvo u Litvaniji koje se održava od 31. avgusta do 18. septembra su u punom jeku. Ritam treninga u vršačkoj dvorani Milenijum postaje sve jači o čemu svedoče reči, tim menadžera reprezentacije Nebojše Ilića. - Znatno je pojačan intezitet rada. Poslednjih nekoliko treninga bili su veoma teški i iscrpljujući. Reprezentativci su sve izdržali, ispunili sve zahteve selektora Ivkovića. Međutim, nema predaha, moramo svi ostati koncentrisani i fokusirani na ispunjenje planova u ovom delu pripremnog perioda - istako je Nebojša Ilić. Treba istaći da u dvorani Milenuijum imamo zaista sjajne uslove za trening, a da Vila Breg omogućava potreban mir koji je reprezentativcima i Stručnom štabu u ovom trenutku najvažniji. Što se tiče zdravstvenog biltena reprezentativaca Srbije, mnogo toga će biti jasnije u narednih nekoliko dana: - Nemanja Bjelica sa doktorom reprezentacije Draganom Radovanovićem putuje u nedelju u Barselonu, gde će u ponedeljak imati deteljne preglede šake i posle čega će, nadamo se, dobiti definitivnu dozvolu da počne sa košarkaškim treninzima. Mnogo je bolja situacija nego na početku pripema, Nemanja ne oseća više nikakv bol. Marko Ćakarević već nekoliko dana trenira smanjenim intezitetom zbog povrede stopala, ali za koji dan treba da dobije specijalne uloške koji će mu pomoći da nastavi sa uobičajnim radom na treninzima - raportirao je iz Vršca, tim menadžer reprezentacije Srbije, Nebojša Ilić.
Muška selekcija Srbije pretrpela je prvi poraz na Letnjem olimpijskom festivalu mladih (EYOF) u Trabzonu. Izabranici selektore Vanje Guše izgubili su u okviru 3. kola grupe A od domaće selekcije: Turska Srbija 70:68 (17:23, 11:14, 18:15, 24:16). Uprkos ovom porazu, selekcija Srbija osvojila je prvo mesto u grupi i u četvrtak će u polufinalu igrati protiv selekcije Grčke (17:30). Pred više od 3000 gledalaca u dvorani Hajri u Trabzonu, selekcija Srbija je imala prednost većim delom utakmice, ali je u samom finišu posustala i pretrpela poraz. Ipak, naš tim je ispunio cilj, plasirao se u polufinale gde će se boriti za jednu od medalja. - Imali smo kontrolu igre i rezultata bukvalno do samog kraja. Vodili smo sa dva poena razlike 22 sekunda pre završetka utakmice. Napravili smo nekoliko nedopustivih grešaka i izgubili gotovo dobijenu utakmicu - istakao je selektoe selekcije srbije, Vanja Guša.
Ženska selekcija Srbija ostvarila je prvu pobedu na Letnjem olimpijskom festivalu mladih (EYOF) u Trabzonu. Izabranice trenera Miloša Pavlovića u 3. kolu grupe B bili se bolje od selekcije Hrvatske 60:50 (11:14, 16:6, 12:16, 21:14), ali na žalost nisu uspele da se plasiraju u polufinale i u nastavku takmičenja boriće se za plasman od 5. do 8. mesta. - Odigrali smo mnogo bolje nego u prethodna dva meča. Ponovo je bilo oscilacija, ali smo uglavnom kontrolisali igru i rezultat. Konačno smo imali potrebnu koncentraciju u finišu, što je bilo presudno za pobedu od deset poena razlike - ocenio je trener selekcije Srbije, Miloš Pavlović. SRBIJA; Crvendakić 12, Ristić, Mandić 19, Nikitović 12, Trišić 4, Cukić 5, Vukosavljević, Nikolić 2, Milekić, Jeremić 1, Anđelković 4, Ćirić. HRVATSKA: Matić 14, Čiabov 11, Rački 9, Dujić 6, Bura 4, Šarić 4, Periša 4, Tomičić 2, Butina, Milošević, Drmić, Čutura.
Najbolji košarkaši Srbije več treći dan u Vršcu sprovode u delo drugi deo priprema za Evropsko prvenstvo koje se od 31. avgusta do 18. septembra održava u Litvaniji. Gotovo svi reprezentativci se slažu, da je uvežbavanje košarkaških elemenata, treninzi sa loptom i uigravnje akcija, u dvorani Milenijum, mnogo prijatnije i lepše, od napornog rada na podizanju fizičke pripremljenosti koji je bio u nemačkom Rotenburgu. Ipak, Nemanja Bjelica ne deli mišljenje većine reprezentativnih drugova: - Iza nas je veoma naporan period rada u Rotenburgu. Svima je u Vršcu mnogo lakše, jer se radi sa loptom, a to svi igrači najviše vole. Meni je skoro isto. Zagrevam se sa ekipom, radim sve vežbe u kojima nema kontakta, a posle toga vežbam individulano. Trčim, radim sa trenerima sa strane u dvorani ili u teretani. Zaista, odavno fizički nisam bio spremniji.
Razumljivo da je Nemanja Bjelica nestrpljiv, bliži se 1. avgust kad bi po prvim prognozama lekara, trebao da počne da trenira punim intezitetom: - Jedva čekam da se uključim u kompletan trenažni proces. Uželeo sam se košarke, lopte, šutiranja na koš. Doktoru koji mi je operisao šaku u Španiji, poslati su snimci, svakog dana očekujem njegov odgovor i stručno mišljenje. Osećam se odlično i naravno nadam se pozitivnom ishodu.
Iako je do početka Evropskog prvenstva ostalo nešto više od mesec dana Nemanja Bejlica uverava da će do prvog meča 31. avgusta sa Italijom, reprezentacija Srbije biti potpuno spremna za sva iskušenja. - Odlično treniramo, svi igrači daju makismum na svakom treningu. Uskoro kreću kontrolne utakmice kad ćemo se još bolje uigrati i dostići željeni nivo forme. Znamo da će šampionat u Litvaniji biti najbrojniji i najjači do sada, da će mnoge reprezentacije imati po nekoliko NBA igrača. Međutim, imamo i mi svoje adute, najboljeg plejmejkera, najboljeg centra i vrhunskog slektora. Takođe, krasi nas i sjajna atmosfera, zajedništvo, kolektivni duh, jer smo već nekoliko godina u gotovo nepromenjenom sastavu i što smo spremni da se borimo do poslednjeg atoma snage. Nadam se da ću biti spreman da pomognem u ostvarenju cilja kome težimo od prvog dana kad smo se okupili, plasmanu na Olimijske igre sledeće godine - zaključio je Nemanja Bjelica.
27.07.2011. Balkanska liga - Informacija
Na osnovu dospelih prijava klubova za učešće u Regionalnom takmičenju BALKANSKA LIGA za sezonu 2011 / 2012 (od svih ligaša prijave su dostavili OKK BEOGRAD Beograd, KK SLOGA Kraljevo, KK NAPREDAK Kruševac i KK SLOBODA Užice) a na osnovu odluke Upravnog odbora da pravo učešća pripada po redusledu plasmana u takmičenju A MUŠKA LIGA u sezoni 2010 / 2011 Srpski klubovi učesnici BALKANSKE LIGE za sezonu 2011 / 2012 su OKK BEOGRAD (Beograd) i KK SLOGA (Kraljevo). Shodno tome KSS je obavestio I izvršio prijavu Rukovodstvu BALKANSKE LIGE.
26.07.2011. POLJSKA, EP U18: POLJSKA SRBIJA 70:61
Reprezentacija Srbije poražena je na Evropskom prvenstvu za igrače do 18 godina od domaćina Poljske u okviru 2. kola druge faze grupe E. Izabranici selektora Marka Ičelića odlično su se suprostavili jednom od glavnih favorita za osvajanje zlatne medalje u prvom poluvremenu, ali su u nastavku naglo popustili i pretrpeli drugi poraz na šampionatu: Poljska U18 Srbija U18 70:61 (19:14, 12:15, 23:16, 16:16). Selekcija Poljske krenula je silovito. Za samo dva minuta, domaćini Evropskog prvenstva, postigli su četiri trojke iz šest pokušaja, poveli 9:2, a nešto kasnije i 14:5. Nisu se uplašili i pokolebali naši mladi reprezentativci. Strpljivom i hrabrom igrom uspeli su najpre da primire Poljake, a zatim i da uspostave ravnotežu igre i rezultata. Serijom 9:0 na startu druge četvrtine Srbije je uspela da preokrene rezultat i povede 23:19. Nemanja Bezbdarica i Vasilije Micić bili su incijatori preokreta i mnogo bolje igre naše ekipe. Izjednačena iga vodila se do kraja poluvremena, a treba napomenuti da je selekcija Poljske u prvih 20 minuta čak 18 puta šutirala za tri poena. Utakmica je, na žalost, rešena već početkom trećeg perioda. Poljaci su odustali od bespomučnog šutiranja trojki, počeli da završavaju akcije preko gorostasnog Pjotra Nijedživičkog i borbenog Mateuša Ponitke, što im je već u 25 minutu donelo vođstvo od 46:33, a sredinom poslednjeg perioda i rekordnu prednost - 63:45. Pokušavao je mladi srpski tim da preko, u drugom poluvremenu jedino raspoloženih, Nenada Miljenovića i Nemanje Dangubića da uhvati priključak i vrati se u igru. Međutim, uspeli su samo da smanje veliku prednost rivala i izbore se za častan poraz. Selektor U18 reprezentacije Srbije, Marko Ičelić, pokušao je da nađe razloge poraza od selekcije Poljske. - Nedopustivo loše smo počeli treću četvrtinu koja je odlučila utakmicu. Igrači su bili u grču, pravili greške u ključnim trenutcima, čak sam stekao utisak da su se i uplašili pobede. Poljaci jesu jaki, kvalitetni, ali ne i nepobedivi. Sada je bitno da neklonemo duhom, da nam ne padne samopouzdanje, jer odlučujući mečevi tek predstoje. U poslednjeg kolu grupe E druge faze šampionata reprezentacija Srbije u sredu od 15:45 minuta igra protiv selekcije Hrvatske. Detaljna statistika: http://live.fibaeurope.com/www/Game.aspx?acc=1&amp;gameID=9316 POLJSKA U18: Grzelinski, Koelnar, Mihalak 2, Gročovski 2, Matčak 6, Bonarek, Ponitka 14, Borovski, Gijelo 12, Šumkijevič 4, Nijedžvički 22, Karnovski 8. SRBIJA U18: Radičević 3, Dangubić 11, Micić 13, Popovski Turanjanin 6, Avramović 2, Mitrović, Miljenović 12, Krstić, Janković, Milošević 3, Bezbradica 11, Mišković.
Muška selekcija Srbija nastavlja sa odličnim igrama na Letnjem olimpijskom festivalu mladih (EYOF) u Trabzonu. Posle pobede na startu takmičenja protiv Crne Gore (92:46), izabranici selektora Vanje Guše deklasirali su i selekciju Letonije u okviru 2. kola grupe A: Srbija Letonija 107:55 (32:17, 16:17, 35:11, 23:11). Ponovo je mladi srpski tim veoma brzo rešio sve dileme oko pitanja konačnog ishoda. Letonci su uspeli da pruže nešto jači otpor u drugom periodu, ali su u nastavku utakmice bili nemoćni da se suprostave razigranoj četi selektora Vanje Guše. - Zaista igramo dobro. Posebno sam zadovoljan igrom u odbrani, jer na taj način smo ostavrili ubedljive pobede i protiv Crne Gore i Letonije. Nećemo se opustiti, jer prava iskušenja tek slede - istakao je selektor Vanja Guša. Pobedom protiv selekcije Letonije, Srbija je obezbedila plasman u polufinale EYOF-a, a u sredu od 17:00 časova igra protiv domaćina Turske za prvo mesto u grupi A. SRBIJA: Đorđević 22, Simović 13, Vasiljević 9, Bursać 9, Davidovac 3, Jugović 7, Zagorac 21, Daskalović 1, Šarenac 2, Starinčević 12, Veljković 5, Ilkić 3. LETONIJA: Stradniekis 19, Lomas 16, Kaun 6, Melderis 4, Sokolvs 4, Ergils 3, Arnitis 2, Zone 1, Rusins, Treimanis, Ceplis, Grinbergs.
26.07.2011. EYOF: Poraz ženske selekcije: SRBIJA BELGIJA 56:60
Ženska selekcija Srbije pretrpela je i drugi poraz na Letnjem olimpijskom festivalu mladih (EYOF) u Trabzonu. Bolje od izabranika trenera Miloša Pavlovića u okviru 2. kola B grupe bile su reprezentativke Belgije koje su do trijumfa stigle u poslednjim sekundama meča: Srbija Belgija 56:60 (10:23, 17:10, 20:12, 9:15). Selekcija Belgije je mnogo bolje počela utakmicu, u prvom poluvremenu imala čak 19 poena prednosti, ali se mladi srpski tim nije predavao i čak u trećem periodu uspeo da pređe u vođstvo. Međutim, u neizvesnoj završnici košarkašice Srbije nisu imale sreće da stignu do prvog trijumfa u Trabzonu: - Za razliku od prvog meča sa Turskom, kad smo imali veliku prednost, danas smo jurili vođstvo rivala. Uspeli smo da nadohnadimo ogroman zaostatak, ali je ponestalo snage i koncentracije da izdržimo u istom ritmu do samog kraja - istako je trener mladih košarkašica Srbije, Miloš Pavlović. SRBIJA: Crvendakić 17, Ristić, Mandić 12, Nikitović 8, Trišić 6, Cukić 3, Vukosavljević, Nikolić 4, Milekić, Jeremić, Anđelković 6, Ćirić. BELGIJA: Ben Abelkader 15, Bernar 10, Alemand 9, Nojvelars 8, De Bats 5, Verelst 4, Lemens 3, Medjo Nenge 2, De Kort 1, Mpoji 1, Linskens, Delru.
26.07.2011. Najbolji srpski kadeti otputovali na EP u ČEŠKU
Posle više od šest nedelja pripremnog perioda i sedam kontrolnih utakmica najbolji srpski kadeti otputovali su danas u Češku gde u četvrtak počinje Evropsko prvenstvo za igrače do 16. godina. Selektor Srbije, Saša Nikitović veruje da naš mladi tim može da ostvari dobar plasman na prvom velikom međunarodnom ispitu: - Sve naše reprezentativne selekcije zbog dresa i grba koji nose imaju obavezu da se bore za visok plasman. Međutim, ovo su mladi košarkaši koji prvi put u karijeri igraju na nekom Evropskom prvenstvu i bore se za što bolji plasman. Ne treba im stvarati imperativ osvajanja medalje, jer bi to bilo kontraproduktivno. Sigurno je da će se truditi, boriti, izgarati na svakom meču - istakao je selektor U16 reprezentacije Srbije, Saša Nikitović. Koliko hrabre dobre igre u pripremnom periodu, sedam ubedljivih trijumfa, osvajanje jakih međunarodnih turnira u Francuskoj i Grčkoj?
- Pobede svakako prijaju, podižu samopouzdanje, ali ne moraju previše da znače. Utakmice na Evropskom prvenstvu su sasvim nešto drugo. Prošle godine pred šampionat u Baru imali smo seriju od 20 uzastopnih trijumfa, međutim ostali smo bez odličja. Videćemo kako će igrači reagovati pod pritiskom, u stresnim situacijama, kad je potrebno strpljenje, iskustvo koji oni sa 16 godina svakako nemaju. Ovo je prvi šampionat za sve timove, prva selekcija, poređenje odnosa snaga najmalađih evropskih reprezentacija. U16 selekcija Srbije takmičiće se u Češkoj u grupi B sa selekcijama Crne Gore Rusije, i Nemačke. - Premijerni meč igramo u četvrtak sa selekcijom Crne Gore o kojoj imamo najmanje informacija. Crnogorci su igrali malo pripremnih utakmica, krili glavne adute. Mnogo više znamo o Nemcima i Rusima koji imaju odlične ekipe i sa kojima ćemo voditi veliku borbu. U svakom slučaju sam optimista, jer imamo dobar tim, koji je spreman da se posle odličnog rada u pripremnom periodu bori za pobedu protiv svake ekipe na šampionatu - zaključio je selektor kadetske selekcije Srbije, Saša Nikitović. Srbiju će na Evropskom prvenstvu u Češkoj predstavljati sledećih 12 košarkaša: Ognjen Jaramaz, Marko Gudurić, Luka Popović, Nikola rebić, Brano Đukanović, Marko Tejić, Đorđe Kaplanović, Dušan Ristić, Vasilije Pušica, Dušan Majstorović, Đorđe Simeunović i Đoko Šaljić. Pored selektora Saše Nikitovića u Stručnom štabu će biti pomoćni treneri Goran Tadić i Vladimir Ružičić, kondicioni trener Radivoje Mandić, fizioterapeut Marko Nikolić i tim menadžer Davor Ristović RASPORED ODIGRAVANJA UTAKMICA 28. jul: SRBIJA Crna Gora (13.30) 29. jul: SRBIJA Rusija (13:30) 30. jul: SRBIJA Nemačka (20:15)
Mlada selekcija Srbije odlično je startovala na Letnjem olimpijskom festivalu mladih (EYOF) u Trabzonu. U prvom kolu grupe A izabranici selektora Vanje Guše deklasirali su vršnjake iz Crne Gore, posle dominante i silovite igre od samog starta meča: Srbija Crna Gora 92:46 (21:4, 24:20, 27:14, 20:8). Sve dileme oko pobednika meča rešene su u prvih deset minuta kad je selekcija Srbije stekla 17 poena prednosti. U preostalom delu meča, jedina nepoznanica je bila sa kojom razlikom će naši mladi reprezentativci trijumfovati. Selektor Vanja Guša pružio je priliku svim igračima sa se istaknu, svi se upisali u listu strelaca, a najefikasniji su bili Nemanja Đorđević sa 22 poena, dok su po deset postigli Andrija Simović i Ognjen Vasiljević. - Krenuli smo jako motivisano od prvog minuta, stekli brzo veliku prednost i posle toga je bilo sve mnogo lakše - istakao je selektor Vanja Guša. Reprezentacija Srbije u 2. kolu grupe A igra u utorak protiv selekcije Letonije od 13:15 časova. SRBIJA: Đorđević 22, Simović 10, Vasiljević 10, Bursać 9, Davidovac 8, Jugović 8, Zagorac 8, Daskalović 6, Šarenac 5, Starinčević 3, Veljković 2, Ilkić 1. CRNA GORA: Alihodžić 14, Kasalica 12, Nikolić 6, Piletić 5, Novosel 5, Radunović 2, Anđelić 1, Perović 1, Ercegović, Nikaljević, Pešić, Rakoćević.
Mnogo teže nego što govori konačan rezultat reprezenacija Srbije stigla je do vredne pobede na Evropskom prvenstvu za igrače do 18 godina koje se održava u Poljskoj. U okviru 1. kola grupe E druge faze šamiponata, izabranici selektora Marka Ičelića pobedili su u Vroclavu selekciju Slovenije, posle bolje igre u finišu meča i napravili veliki korak prema plasmanu u četvrtfinalu: Srbija U18 Slovenija U18 81:73 (18:19, 22:19, 20:19, 21:16). Srpski juniori su odlično počeli utakmicu, već posle 90 sekundi poveli sa 8:0. Međutim, selekcija Slovenije je šutevima za tri poena, preko Rupnika i Bošnjaka uspela da preokrene rezultat posle prvih 10 minuta - 19:18. Luka Mitrović i Nemanja Bezbradica bili su najangažovaniji i najprecizniji u drugom delu igre, a Srbija je u 15. minutu imala ponovo osetnije vođstvo - 33:26. Međutim, šest promašenih slobodnih bacanja, sedam izgubljenih lopti našeg tima kao i raspucani Luka Rupnik (četiri trojke, 18 poena) bili su glavni razlozi za tek minimalnu prenost posle prvog poluvremena - 40:38. Nastavak meča protekao je u izjednačenoj igri. Ekipe su se često smenjivale u vođstvu, a selektor Ičelić, često je je menjao igrače, tražeči dobitnu kombinaciju. Razigrani Nemanja Dangubić doneo je vođstvo u 28. minutu od 58:52, međutim Slovenci, preko u drugom poluvremenu, gotovo nezaustavljivog Žige Dimeca početkom poslednjeg perioda ponovo dolaze do prednosti - 61:60. Bilo je to poslednje upozorenje da naš mladi tim, da krene angažovano i maksimalno koncentrisano. Mnogo bolja odbrana, nekoliko poena i proigravanja Nenada Miljenovića i važne trojke Dangubića i Đorđa Miloševića bili su dovoljni da se stekne ogroman kaital od 11 poena prednost u finišu meča - 81:70.
Najefikasniji u reprezentaciji Srbije bili su Đorđe Milošević i Nemanja Dangubić sa po 15 poena, a veliki dopsinos ponedi dali su i Nenad Miljenović sa 9 poena, 3 skoka i 7 asistencija, kao i Luka Mitrović sa 14 koševa i 6 skokova.
Selektor U18 reprezentacije Srbije, Marko Ičelić nije bio iznenađen jakim otporom selekcije Slovenije: - Ako smo mi igrali sa sto odsto svojih mogućnosti, Slovenci su pružili još i više. Počeli smo odlično utakmicu, ali je naš rival gotovo nepogrešivo pogađao iz velike daljine, što je bilo nemoguće braniti i što nas je dosta poremetilo. U nastavku je Đorđe Milošević zaustavio Luku Rupnika i sve je bilo mnogo lakše. Nemanja Dangubić je odigrao sjajnu utakmicu, a posebno bih pohvalio Nenada Miljenovića koji odigrao najbolji meč u reprezentaciji, predvodio tim, ostvario sedam asistencija, konstantno stvarao višak. Sutra nas očekuje duel sa domaćinom i prvim favoritom šampionata. Nemamo protiv Poljaka ništa da izgubimo, borićemo se i pokušati da odigramo što je moguće bolje. U drugom kolu grupe E na Evropkom šampionatu za igrače do 18 godina, selekcija Srbije se u utorak od 18:00 časova sastaje sa domaćinom Poljskom.
25.07.2011. Skraćen spisak ženske juniorske reprezentacije
Selektor ženske juniorske reprezentacije Srbije, Zoran Kovačić, skratio je spisak kandidata za Evropsko prvenstvo igračica do 18 godina koje se od 4. do 14. avgusta održava u Oradeji (Rumunija). Selektor se zahvalio Tamari Rajić, Žaklini Janković, Zorani Marinković, Ani Milovanović i Tijani Đukić. - Obično je svako skraćenje spiska kanditada težak i nezahvalan posao. Međutim, ovoga puta nije tako bilo. Na žalost, ove igračice su povređene, tako da velikih i teških odluka nije bio - objašnjava selektor Kovačić. U18 reprezentacija Srbije putuje sutra u Daruvar gde će protiv vršnjakinja iz Hrvatske odigrati u periodu od 27. do 29. jula tri kontrolne utakmice: - Biće to poslednje provere pre početak Evropskog prvenstva. Učinićemo sve da unapredimo našu igru i ispravimo greške, kako bi u što boljoj formi ostišli na šampionat u Rumuniju - ističe Kovačić. U Hrvatsku putuje 12 igračica koje će ujedno braniti boje Srbije i na Evropskom prvenstvu u Reumuniji: Krisitina Topuzović, Ivana Brajković, Nina Hadžibabić, Jovana Đorđević, Katarina Vučković, Nataša Kovačević, Aleksandra Stanćev, Jelena Stanković, Jelena Vidaković, Emeše Vida, Milica Tošković i Anita Bošnjak. U18 reprezentacija Srbije na Evropskom prvenstvu u Rumuniji takmičiće se u grupi C sa selekcijama Ukrajine, Italije i Belgije.
24.07.2011. ŠPANIJA, EP U20: SRBIJA HRVATSKA 81:63
Reprezentacija Srbije počela je pobedom Evropsko prvenstvo u Španiji za igrače do 20 godina, završila ga sa šest uzastopnih trijumfa, ali je na kraju zauzela 13. poziciju na šampionatu. Porazi od Crne Gore i Slovenije u prvoj fazi turnira, uslovili su da se izabranici selektora Aleksandra Džikića umesto za visok plasman bore za opstanak u A diviziji evropske košarke. U polednjem 6. kolu razigravnja za plasman od 13. do 16. mesta Srbija je u Bilbau ponovo pobedila selekciju Hrvatske posle mnogo bolje igre u toku svih 40. minuta: Srbija U20 Hrvatska U20 81:63 (23:10, 21:20, 22:18, 15:15). Pitanje pobednika rešeno je već posle prve četvrtine kad je mladi srpski tim stekao 13 poena prednosti. Iz jake odbrane, skakačke dominacije, sledili su brojni kontranapadi posle kojih je prednost konstantno rasla. Maksimalno vođstvo selekcija Srbije imala je u 33. minutu kad je vodila sa 73:50. Svi reprezentativci Srbije upisali su se u listu strelaca na ovom meču, a raspoloženiji od ostalih bili su Nemanja Nedović (15 poena, po 3 skoka i asistencije), Branislav Đekić (10 poena, 4 skoka), Danilo Anđušić (8 poena, 6 skokova, 3 asistencije) i Nemanja Jaramaz (9 poena, 5 asistencija). Selektor U20 reprezentacije Srbije, Aleksandar Džikić pokušao je da rezimira učinak na šampionatu u Španiji: - Da mi je neko pre početka Evropskog prvenstva rekao da ćemo ostvairiti sedam trijumfa, dva puta pobediti Litvaniju i Hrvatsku, jednom Rusiju i zauzeti 13. mesto, iskreno ne bih mu poverovao. Iz svega ovoga moramo izvući velike pouke, jer sigurno da je moglo mnogo bolje. Saznali smo nešto više o ovoj generaciji, videli na koje igrače možemo da računamo u seniorskoj reprezentaciji. SRBIJA U20: Jaramaz 9, Nikolić 7, Ognjenović 2, Đuran 4, Nedović 15, Blagojević 2, Anđušić 8, Radosavljević 4, Milovanović 4, Rondović 8, Đekić 10, Kalinić 8. HRVATSKA U20: Došen 6, Babić 4, Rogić 2, Mikulić 9, Batur 7, Petrović, Barać, Dukan, Čutura 6, Buva 2, Bubalo 19, Vrlika 8. TABELA GRUPE ZA PLASMAN OD 13. DO 16 MESTA Srbija 6 6 0 514:384 12 Litvanija 6 3 3 468:450 9 - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - Austrija 6 2 4 366:473 8 Hrvatska 6 1 5 412:454 7 Reprezentacije Srbije i Litvanija izborile su opstanak u A diviziji evropske košarke, dok će Austrija i Hrvatska sledeće godine igrati na Evropskom prvenstvu B divizije.
24.07.2011. POLJSKA, EP U18: Srbija duelom sa Slovenijom počinje borbu za četvrtfinale
Dobro je, a moglo je i bolje. Glasio bi u najkraćem zaključak posle igara najbolji srpkih juniora u prvoj fazi Evropskog prvenstva za igrače do 18 godina u Poljskoj. Izabranici selektora Marka Ičelića u grupi B u Vroclavu ostvarili su dve impresivne pobede protiv Finske (101:49) i Nemačke (70:54), i pretrpeli poraz od selekcije Turske (75:82) u neizvesnoj završnici. - U suštini dobro smo odigrali prvi deo šampionata u Poljskoj. Posle dve odlične utakmice protiv Finaca i Nemaca, došlo je do malog opuštanja u susretu sa Turskom, lošijeg otvaranja utakmice, što nas je na kraju koštalo poraza, iako smo imali priliku da preokrenemo rezultat u poslednjim sekundama meča. Ono što svakako hrabri, da se svi igrači ponašaju i bore onako kako dolikuje reprezentativnom dresu koji sa ponosom nose - rezimira selektor U18 reprezentacije Srbije, Marko Ičelić. Generalna ocena selektora Ićelića da se na šampionatu u Poljskoj igra odlična košarka i da se ističu ekipe sa fizičkim dominatnim igračima: - Iako je ovo šampionat za igrače do 18 godina, na prvi pogled svako bi pomislio da je reč o seniorskim reprezentacijama. Selekcija Turske po fizičkim predispozicijama svojih igrača ponajmanje podseća na juniorski sastav. Dominante centre, već sada vrhunske atlete imaju Poljska, Litvanija, Francuska... Igra se snažno, dinamično, brzo sa dosta otvorenih šuteva. Možda je najvažnije da svi imaju velike ambicije, da znaju da igraju, više na Evropskim šampionatima nema autsajdera. Reprezentaciju Srbije u drugoj fazi takmičenja i borbi za četvrtfinale u grupi E očekuju dueli sa Slovenijom, Poljskom i Hrvatskom. - Najvažniji nam je trenutno duel sa Slovencima. Uvek protiv naših selekcija igraju motivisano, često iznad realnih mogućnosti. Potcenjivanja ne sme da bude ni jednog trenutka. Znam da će svi naši reprezentativci pružiti maksimum borbenosti i htenja, potrebno je samo da veliki broj izgubljenih lopti koje smo imali protiv Turske svedemo na minimum. Poljska i Hrvatska su odlične ekipe i u tim duelima videće se koliki su zaista naši dometi - zakljućio je selektor Marko Ičelić. Nemanja Bezbradica bio je standardno dobar u prva tri duela na šampionatu. Pred nastavak Evropskog prvenstva obećava još bolje igre: - Prava iskušenja tek slede, ali verujem da uglavnom sve zavisi od naše igre. Moramo imati pravi pristup na svakoj utakmici i od prvog minuta igrati punom snagom. Svi igrači su optimisti, dobro raspoloženi i učinićemo sve da ostvarimo što bolji plasman. RASPORED ODIGRAVANJA UTAKMICA 25 jul: SRBIJA Slovenija (13:30) 26 jul: SRBIJA Poljska (18:00) 27 jul: SRBIJA Hrvatska (15:45) TABELA GRUPA E Hrvatska 2 2 0 138:122 4 Poljska 2 1 1 161:136 3 Srbija 2 1 1 145:136 3 Turska 2 1 1 148:143 3 Nemačka 2 1 1 122:136 3 Slovenija 2 0 2 108:149 2
23.07.2011. Seniorska reprezentacija Srbije vratila se sa priprema iz Nemačke
Posle dvonedeljnih bazičnih priprema u nemačkoj vazdušnoj banji Rotenburg, najbolji košarkaši Srbije vratili su se denas u popodnevnim časovima u Beograd. Okončan je prvi, verovatno najteži, ciklus priprema za Evropsko prvensvo u Litvaniji (31. avgust 18. septembar), pravo vreme da selektor Dušan Ivković iznese utiske i zaključke o radu, zalaganju i trenutnom stanju reprezentativaca: - Dosta smo popravili stanje u ekipi u odnosu na to kakvo je bilo pre puta. Radili smo pre svega na sticanju snage, a sada tu snagu treba da pretočimo u košarkaško umeće. Zato ćemo u Vršcu mnogo raditi na brzini i reakcijama. Podigli smo timski kapacitet. Novica Veličković je došao u lošem stanju, ali sada je mnogo bolje, sada može da izdrži kompletan trening. Bjelica je imao individualni program, sa loptom nije uopšte radio do pre pet dana kada je počeo pomalo da šutira, onoliko koliko je mogao jednom rukom. Marko Čakarević je trebalo da bude veliko osveženje za našu ekipu. Po ocenama mnogih, najbolji je igrač domaćeg šampionata, ali njegova povreda stopala se stalno obnavljala. Napravićeno još neke lekarske preglede, da vidimo može li da uhvati ritam i nastavi sa radom u Vršcu.
Komentarišući najnovije informacije da će rivali u Litvaniji biti u najjačim sastavima i da će, recimo Nemci, imati u sastavu Dirka Novickog, Ivković je rekao: - To je sigurno novi kvalitet ovog Evrobasketa. Nije samo reč o Novickom, ne treba zaboraviti da će u njihovom sastavu biti i Kris Kejmen koji je izuzetno dobar igrač. Svima je jasno da su Nemci automatski dobili novu snagu sa tom dvojicom igrača. I taj podatak ide u prilog tome da će ovaj Evropski šampionat biti jedan od najjačih do sada. Jer, ako igra MVP finala plej-ofa NBA lige onda je sve jasno. Sigurno je to veliki izazov za sve nas.
Ivković je prokomentarisao i nedavnu odluku FIBA Evrope da će za šampionat moći da se registruje 12, umesto 14 igrača koliko je ranije bilo najavljeno: - Ovo Evropsko prvenstvo biće sa najvećim brojem timova, najduže će da traje, imaće najviše utakmica i sigurno će biti najkvalitetnije u istoriji. Od starta sam sumnjao na neki način u tu odluku, iako su svi nacionalni savezi dva puta bili obaveštavani da je ona definitivna. Međutim, mi smo nevezano od toga pravili spisak, kakva bi trebalo hemija i kompozicija tima trebalo da bude u momentu početka takmičenja. Sa igračima nikada to nisam komentarisao, jer svako treba maksimalno da trenira i svojim radom i željom izbori mesto u najdražem dresu - zaključio je selektor reprezentacije Srbije, Dušan Ivković.
Stručni štab i reprezentativci u nedelju će imati slobodan dan. U ponedeljak putuju u Vršac, gde će do 3. avgusta svakodnevno trenirati u dvorani Milenijum
Reprezentacija Srbije ostvarila je petu uzastopnu pobedu na Evropskom prvenstvu u Španiji za igrače do 20 godina. U okviru 5. kola razigravnja za plasman od 13. do 16. mesta, izabranici selektora Aleksandra Džikića su u Bilbau drugi put savladali selekciju Austrije, ovoga puta sa 54 poena razlike: Srbija U20 Austrija U20 101:47 (19:15, 22:7, 29:8, 31:17).
Ravnopravna borba vodila se samo u prvoj četvrtini. Preostali deo meča protekao je u apsolutnoj dominaciji selekcije Srbije i samo se postavljalo pitanje sa kojom razlikom ćw utakmica biti završena. Sjajnom igrom u odbrani izabranici selektora Džikića često su imali priliku da posle kontranapada postignu pregršt lakih poena. Pokušavali su Austrijanci da zonskom odbranom zaustave naš tim, ali su samo Nemanja Nedović i Danilo Anđušić postigli čak devet trojki.
Selektor U20 reprezentacije Srbije, Aleksandar Džikić priznaje da nije očekivao ovaku ubedljivu pobedu. - Igrali smo maksimalno angažovano od prvog minuta, ali nismo očekivali da pobedimo sa 54 poena prednosti. Pohvale sbim igračima na prikazanoj igri i borbensoti. Možda su se Austrijanci pomalo čuvali, jer ih sutra protiv Litvanije očekuje predusni meč za opstanak u A diviziji. Mi ćemo takođe jurišati na pobedu protiv Hrvatske, da sa novom pobedom završimo šampionat u Španiji.
Poslednji meč na Evropskom prvenstvu U20 reprezemtacija Srbije igra u nedelju od 12:45 časova protiv Hrvatske. Bez obzira na rezultat ovog meča Srbija je obezbedila opstanak u A diviziji i 13. poziciju na šampionatu.
Selektor najmlađe muške reprezentacije, Vanja Guša odredio je konačan spisak kandidata koji će predstavljati Srbiju na Letnjem olimpijskom festivalu mladih (EYOF) koji se održava od 23. do 30 jula u Trabzonu. U Tursku će putovati sledećih 12 igrača: Aleksandar Bursać, Nemanja Đorđević, Ivan Daskalović, Dejan Davidovac, Aleksandar Ilkić, Jovan Starinčević, Andrija Šarenac, Ognjen Vasiljević, Aleksa Jugović, Milenko Veljković, Rade Zagorac i Andrija Simović. U polsednjem trenutku selektor Guša zahvalio se Gojku i Radovanu Đokoviću, kao i Jovanu Grujiću. - Imali smo suficit igrača na centarskim pozicijama, što je uticalo na konačan izbor tima za Tursku - istakao je selektor Vanja Guša. Srbija će se u grupnoj fazi takmičenja na Letnjem olimpijskom festivali mladih u Trabzonu nadmetati sa selekcijama Turske, Crne Gore i Letonije: - Ovo je praktično naša B kadetska selekcija. Imamo dva cilja u Trabzonu. Želimo da vidimo na koga od ovih igrača može da se računa u budućnosti i naravno da se borimo za visok plasman - najavio je selektor Vanja Guša, u čijem će Stručnom Štabu biti Vladimir Lučić, pomoćni trener i Darko Antić, fizioterapeut, Generalnu probu pred nastup na EYOF-u izabranici Vanje Guše imaće večeras od 20:30 časova u dvorani Šumice protiv U16 selekcije Ukrajine.
Reprezentacija Srbije savladala je selekciju Hrvatske u okviru 3. kola razigravanja za plasman od 13. do 16. mesta na Evropskom prvenstvu za igrače do 20. godina koje se održava u Španiji. Izabranici selektora Aleksandra Džikića došli su do novog trijumfa u Bilbau posle uzbudljive završnice i stigli samo na korak od opstanka u A diviziji evropske košarke: Srbija U20 Hrvatska U20 80:79 (18:20, 22:19, 20:19, 20:21).
Izjednačena borba vodila se od samog starta utakmice. Ekipe su se često smenjivale u vođstvu, igrale u serijama, tako da ne čudi što je pitanje pobednika rešeno bukvalno u poslednjim sekundama. Odluka je bila u rukama Nemanje Nedovića, koji je najpre četiri sekunde pre kraja izjednačio rezultat na 79:79, a zatim sa linije slobodnih bacanja doneo pobedu reprezentaciji Srbije.
Naš mladi tim imao je u 29. minutu prednost od četiri poena (60:56). Međutim, došlo je do naglog pada u igri i koncentraciji, što su reprezentativci Hrvatske uspeli da iskoriste, naprave seriju od 16:3 i povedu 72:63 u 34. minutu. Veliki preokret Srbije usledio je posle tajm-auta selektora Džikića. Raspoloženom Nemanji Nedoviću, podršku su poenima za tri poena davali Danilo Andjušić i Nemanja Jaramaz. Rezultat je posle dužeg vremena izjednačen na 77:77 samo 30 sekundi pre kraja meča. Hrvatska je u sledećem napadu preko Domagoja Bubala ponovo došla do prednosti 79:77, ali je Nemanja Nedović u poslednjem napadu našeg tima uspeo da postigne tri poena i pronađe put do pobede.
Selektor Aleksandar Džikić pohvalio je svoje izabranike za veliko požrtvovanje i borbu do samog kraja utakmice: - Zasluženo smo pobedili, iako je meč rešen u poslednjim sekundama. Momci su se trudili, nisu se predavali i kad smo imali problematičan rezultatski zaostatak. Utakmica je bila interesantna, sa dosta uspona i padova obe ekipe i nekoliko odličnih individualnih ostvarenja. Idemo dalje, ne računamo da li nam je i koliko pobeda potrebno za opstanak. Zanima nas samo prva sledeća utakmica.
Sutra je na Evropskom šampionatu u Španiji slobodan dan. Reprezentacija Srbije u petak u okviru 4. kola razigravanja za plasman od 13. do 16. mesta igra protiv selekcije Litvanije od 14:00 časova.
20.07.2011. Najbolji srpski juniori stigli u Vroclav gde sutra počinje EP
Posle petodnevnih, završnih priprema u Atini i poslednje dve kontrolne provera protiv vršnjaka iz Grčke, juniorska reprezentacija Srbije doputovala je u Vroclav gde sutra počinje Evropsko prvenstvo za igrače do 18 godina. Selektor U18 reprezentacije Srbije, Marko Ičelić uverava da je naša ekipa spremna za sva iskušenja koja ih očekuju u Poljskoj: - Vredno smo radili u pripremnom periodu i zato mogu da kažem da smo odlično fizički pripremljeni, potpuno smremni za sve napore i iskušenja. Odigrali smo dosta kontrolnih utakmica. Uglavnom igrali korektno, pobeđivali i dosta starije, iskusnije rivale, ali smo pokazali određene slabosti. Moje primedbe se uglavnom odnose na oscilacije u igri, ponašanje i koncentraciju tima pri velikoj rezultatskoj prednosti. U pitanju su mladi igrači, međutim vođstvo od 15 - 20 razlike ne sme nikako da se prokocka, protivnika treba dotući, ne dozvoliti mu da se vrati u igru, povrati samopouzdanje... Ukoliko budemo konstantni i racionalni, možemo se u Poljskoj boriti za visok plasman. Najbolji srpski juniori nalaze se u grupi B zajedno sa selekcijama Finske, Turske i Nemačke.
- Glavni rivali u grupi biće nam selekcije Nemačke i Turske. Nemci imaju veoma dobru ekipu, atletski dominantnu, nekoliko odličnih pojedinaca. Izdvaja se Bogdan Radosavljević, visok 212 santimetara, rodom iz Jagodine. Izuzetno je talentovan i veoma bi dobro došao i našoj ekipi. Turci su tradicionlno veoma uspešni u mlađim selekcijama. Igraju brzo, agresivno, često šutiraju za tri poena i ako im krene mogu biti izuzetno opasni. Premijerni meč na šampionatu u Vroclavu, U18 reprezenttacija Srbije igra u četvrtak (13:45) protiv selekcije Finske: - Suvišno je govoriti koliko je prvi meč važan na svakom šampionatu. Igrači nisu opušteni, uvek je prisutna određena količina treme i grča. Međutim, startna pobeda donosi veliko samopouzdanje i daje dodatni motiv za nastavak. Na žalost o selekciji Finske gotovo da nemamo nikakve informacije, osim da su igrali dobro i ostavirili nekoliko vrednih pobeda u pripremnom periodu. Selektor Ičelić se ne ustručava da govori o ambicijama našeg mladog tima na šampionatu u Vroclavu: - Od igrača zahtevam pravi pristup na svakom meču, ogromno zalaganje i borbenost, uz talenat koji poseduju, verujem da možemo da se borimo za visok plasman. Nezahvalno je baviti se prognozama, pre početka turnira. Velika borba očekuje nas u drugoj fazi šampionata, gde će nam rivali biti domaćin Poljska koja ima ogromne ciljeve, Hrvatska sa sjajnim Dariom Šarićem, Slovenija ili Grčka. U takvoj konkurenciji treba se najpre izboriti za plasman u četvrtfinale. Eliminacioni mečevi koji tada slede, uvek pokažu ko je spreman za medalje i pobedničko postolje - zaključio je Marko Ičelić
20.07.2011. Pripreme reprezentacije Srbije u Rotenburgu: Selektor Dušan Ivković
Seniorska muška reprezentacija Srbije ušla je u završnicu bazične faze priprema u Rotenburgu, gde stiče formu za Evropski šampionat koji se od 31. avgusta do 18. septembra održava u Litvaniji. Posle deset dana žestokog rada, selektor Srbije Dušan Ivković sumira ono što je do sada postignuto i veruje da će do 23. jula, kada se naš najbolji tim vraća iz Nemačke, plan biti maksimalno realizovan. - Ovde u Rotenburgu imamo jako dobre uslove za rad. Sve je na najvišem nivou, počevši od smeštajnih kapaciteta, preko sale za trening, teretane, do organizacije i usluge. Do sada smo samo jedan trening koji je bio planiran da se održi napolju, morali da prebacimo u salu zbog vremenskih uslova, tako da mogu da kažem da je plan u ovih 10 dana maksimalno ostvaren. Vremenske prilike su nešto drugačije nego u Folgariji, jer se temperature kreću između 10 i 20 stepeni, ali to nas ne sprečava da ispunjavamo zacrtani program. Selektor Ivković ističe da je odnos reprezentativaca prema treninzima na izuzetno visokom nivou.
- Zalaganje, disciplina i voljni momenat kod svih igrača su maksimalno izraženi, što je uvek bio slučaj kada sam radio sa reprezentacijom. Sada smo podigli ritam rada i treniramo u mnogo jačem ritmu nego prvih dana. Prepodne radimo aerobne treninge, teretanu i košarku, a u poslepodnevnom terminu smo u sali gde realizujemo košarkaške treninge u trajanju i do dva ipo sata. Naš cilj je, što sam i ranije isticao, da prvu utakmicu na šampionatu, protiv Italije, dočekamo najspremniji. To je, uostalom, bio adut ove reprezentacije i na prethodna dva velika takmičenja na Evropskom prvenstvu u Poljskoj i Svetskom šampionatu u Turskoj kaže Ivković.
Selektor Srbije kaže da postoje dva objektivna problema koje stručni štab tokom pripremnog perioda pokušava da reši: - Činjenica je da klupske sezone većine naših igrača, iz različitih razloga, nisu bile sjajne i oni tokom njih nisu mnogo napredovali. Sa druge strane, tu su i povrede sa kojima su neki reprezentativci ušli u ciklus priprema. Bjelica, recimo, do sada ima kompletno individualni program priprema gde najviše radi na fizičkoj spremi. Zbog prirode povrede i dužeg oporavka, tek nedavno je počeo treninge u kojima ima kontakt sa loptom. Veličković je na putu da ponovo radi punim intenzitetom. Verujem da ćemo uz veliki trud igrača, dobrim radom, stvoriti pravu timsku hemiju i da ćemo sve ove okolnosti nadoknaditi i prevazići timskom igrom i zajedništvom optimista je Dušan Ivković.
Reprezentativci i stručni štab, nažalost, nisu mogli da prisustvuju svečanom činu venčanja Koste Perovića koji je prošlog vikenda u Beogradu stupio u bračne vode, zbog čega je dobio opravdano privremeno odsustvo iz baze u Rotenburgu. - Nije bilo moguće da budemo tamo i prisustvujemo venčanju, ali mladoženji smo čestitali čim se vratio u Rotenburg i prigodno proslavili ovaj važan trenutak u njegovom životu. Kosta nas je sve obradovao bakinim čokoladni kolačima koje je doneo iz Beograda prenosi selektor Ivković deo porodične atmosfere koja vlada u našoj reprezentaciji.
20.07.2011. Razvojno-trenažni centar u Požarevcu ponovo okupio najmlađe košarkaše
Razvojno trenažni centar (RTC) Košarkaškog saveza Srbije u Požarevcu 15. put okupio je najmlađe košarkaše uzrasta od 11 do 14 godina. Cilj RTC-a je određivanje potencijala za vrhunske rezultate, sa osnovnim zadatcima na sticanju pravilnih navika, preciznoj tehnici i taktici, unapređenju igre i opštih sposobnosti.
- Ove godine u radu Razvojno trenažnog centra učestvovale su generacije rođene 1997. 1998. i 1999. godine u smenama od po sedam dana. U svakoj generaciji bilo je po 72 dečaka selektiranih kroz treninge regionalnih Saveza i turnira regiona održavanih tokom cele godine. U radu su učestvovali regionalni treneri i Stručni saradnici koji su doprineli uspešnoj realizaciji svih zacrtanih planova i programa. Igrači su bili veoma motivisani, vredno radili i ispunili sve zadatke koje su im treneri postavili - ističe Gordan Todorović, rukovodilac RTC Požarevac i stručni saradanik u Košarkaškom savezu Srbije.
Dećaci rođeni 1999. godine su dvadeseta generacija koja prošla kroz rad i program RTC Požarevac za 15 godina njegovog postojanja: - Za deceniju ipo postojanja kroz RTC prošlo je više od tri hiljade mladih košarkaša. Veliki podstrek za dalji rad nam je i podatak da je od prve generacije, dečaka rođenih 1980. godine, mnogi od njih kasnije su postali standardni članovi seniorske reprezentacije. U Požarvcu su prve košarkaške lekcije naučili Miloš Vujanić, Vladimir Radmanović, Nenad Krstić, Kosta Perović, Aleksandar Rašić, Uroš Tripković, Miloš Teodosić, Milenko Tepić, Novica Veličković i mnogi drugi - sa ponosom ističe Gordan Todorović. Najmleđe košarkaše u RTC Požarevac posetili su Dejan Tomašević, potpredsednik Košarkaškog saveza Srbije i Andrija Kleut, generalni sekretar KSS.
Reprezentacija Srbije ostvarila je i drugu pobedu na Evropskom prvenstvu u Španiju za igrače do 20 godina u okviru razigravnja za plasman od 13. do 16. mesta. Izabranici selektora Aleksandra Džikića napravili su veliki korak prema opstanku u A diviziji evropske košarke, pošto su u Bilbau savladali selekciju Austrije posle bolje igre svih 40. minuta: Srbija U20 Austrija U20 83:64 (23:12, 22:17, 19:21, 19:14). Rezultatska neizevsnost u duelu Srbije i Austrije potrajala je samo u prvih pet minuta. Posle tajm-auta selektora Džikića pri rezultatu 11:10, usledila je serija našeg mladog tima od 12:2 koju je sa tri trojke predvodio Nemanja Nedović. Drugi period susreta obeležio je Danilo Anđušić sa 13 od 15 postignutih poena u prvom poluvremenu. Veliku podršku davali su standardno dobri Nemanja Jaramaz i ponovo raspoloženi Branislav Đekić. Srbija je dominirala u skoku, odigrala vrlo dobro u odbrani za savim ubedljivu prednost na polovini utakmice - 45:29. U nastavku meča Srbija je rutinski održavala prednost, odigrala koliko je bilo potrebno da se zadrži ubedljivo vođstvo i ostvari novi trijumf. Selektor Aleksandar Džikić pružio je priliku svim igračima da igraju u drugom poluvremenu, a najviše su se istakli Milan Milovanović i Milić Blagojević Selektor Aleksandar Džikić bio je veoma zadovoljan igrom i rezultatim u duelu sa selekcijom Austrije: - Ostvarili smo ubedljivu pobedu i nastavili prema trenutnom cilju-opstanku u A diviziji. Odigrali smo sasvim korektno, lako stigli do visoke prednosti koju smo zadržali do samog kraja. Sutra igramo protiv reprezentacije Hrvatske, koje će sigurno biti motivisana posle pobede protiv Litvanije. Moramo biti koncentrisani i borbeni i nastaviti sa dobrim igrama i pobedama. Reprezentacija Srbije u okviru razigravanja za plasman od 13. do 16. mesta na Evropskog prvenstva u Španiji u sredu od 14:00 časova igra protiv selekcije Hrvatske. SRBIJA U20: Jaramaz 13, Nikolić 2, Ognjenović, Đuran, Nedović 12, Blagojević 8, Anđušić 16, Radosavljević 4, Milovanović 10, Rondović 2, Đekić 14, Kalinić 2. AUSTRIJA U20: Vancura, Fridrih 9, Lincer 4, Vajder 2, Mareš 2, Ginska 6, Klepeiš 10, Zulič 6, Kremer, Fruvit 2, Novas 10, Radoš 13.
Deseti dan priprema najboljih košarkaša Srbije u nemačkoj vazdušnoj banji Rotenburg nimalo se nije razlikovao od prethodnih. Selektor Dušan Ivković ne odstupa od žestokog ritma rada. Na prepodnevnom, kondicionom treningu, održanom u šumi koja okružuje hotel Gebels, reprezentativci su istrčavali kraće, a zatim duže deonice.
- Ovaj deo priprema je najteži, ali svakako najvažniji. Bilo je poteškoća prvih dana, međutim kad su prošle upale mišića i kad smo uhvatili pravi ritam sve je mnogo lakše. Treninzi su raznovrsni i zanimljivi, čak je i tračnje u šumi interesantno, iako niko nema iluziju da može da nadmaši Ivana Paunića koji je daleko najbrži i nema pravu konkurenciju - pohvalio je reprezentativnog druga, Aleksandar Rašić. Poslepodnevni treninzi na kojima se uvežbavaju akcije su prava relaksacija u odnosu na jutarnje futinge i rad u teretani:
- Samo kad je lopta u rukama ništa nije teško. Ova generacija je već dugo radi sa selektorom Ivkovićem, poznat nam je sistem rada, tako da bez problema ispunjavamo sve zacrtane planove.
Na Svetskom prvenstvu u Turskoj prošle godine, Aleksandar Rašić je imao blistave trenutke, a posebno su ostale u sećanju završnice pojedinih utakmica koje je svojom smirenošću i preziznošću rešavao sa linije slobodnih bacanja:
- Još uvek nisam preboleo šampionat u Turskoj i činjenicu da smo ostali bez jedne od medalja. Verujem da nam je naneta nepravda koju želimo da ispravimo u Litvaniji. Svesni smo da će ovogodišnje Evropsko prvenstvo biti jače i kvalitetnije nego mnoga prethodna. Zato dajemo sve od sebe u Rotenburgu, kako bi se što bolje pripremili i bili spremni da se borimo za visok plasman - zaključio je Aleksandar Rašić.
- Marko Čakarević je snimio stopalo i dobio ptvrdu da može nesmetano da nastavi sa treninzima. Novica Veličković gotovo da trenira kao i svi ostali, dok je Nemanja Bjelica pored kondicionih treniga, koje obavlja od prvog dana, počeo da da šutira desnom rukom. Danas se iz Beogarada vraća Kosta Perović, tako da ćemo na večernjem treningu biti ponovo u kompletnom sastavu.
Reprezentacija Srbije trijumfovala je u 1. kolu razigravanja za plasaman od 13. do 16. mesta na Evropskom prvenstvu u Španiji za igrače do 20. godina. Izabranici selektora Aleksandra Džikića pobedili su u Bilbau selekciju Litvanije na startu takmičenja za opstanak u elitnoj u A diviziji evropske košarke: Srbija U20 Litvanija U20 95:64 (24:20, 23:10, 27:16, 21:18) Osim uvodnih pet minuta i vođstva Litvanije 13:7, U20 reprezentacija Srbije je dominirala čitavim tokom utakmice. Preko raspoloženih Nemanje Nedovića, Nemanje Jaramaza i Branislava Đekića ubrzo je preokrenut rezultat i na kraju prve četvrtine stečena solidna prednost - 24:20. Početkom drugog perioda usledio je odlučujući udar mladog srpskog tima. Serijom 19:1 u kojoj je Danilo Anđušić učestvovao sa 13 poena (četiri trojke) napravljena je maksimalna prednost u prvom poluvremenu - 43:25. U želji da poprave utisak posle prve faze šampionata, reprezentativci Srbije odigrali su još bolje i poletnije u drugom poluvremenu. Brojnim kontranapadima, dominacijom u skoku i serijom šuteva za tri poena, a pre svega odličnom odbranom prednost našeg tima se konstantno povećavala. U 25. minutu bilo je 61:40, a tri minuta pre kraja susreta 88:50. Svi izabranici selektora Aleksandra Džikića dobili su priliku da igraju a najviše su se istakli Danilo Anđušić (21 poena, 4 skoka,), Nemanja Nedović (20 poena, 5 skokova, 7 asistencija), Nemanja Jaramaz (14 poena, 6 skokova) i Branislav Đekić (12 poena, šest skokova)
Selektor U20 reprezentacije Srbije Aleksandar Džikić bio je zadovljan kako su njegovi izabranici odigrali protiv Litvanije: - Odigrali smo mnogo bolje nego u prethodnim mečevima. Bili smo konstantni, bez padova u igri što nas je dovelo do ubedljive pobede. Ovo je samo prvi korak u borbi za opstanak za koji se bore Litvanija, Hrvatska i Srbija što dovoljno govori koliko je kvalitetan šampionat u Španiji. Reprezentacija Srbije utorak od 14:00 časova u 2. kolu razigravanja za plasman od 13. do 16. mesta na Evropskom prvenstvu u Španiji igra protiv selekcije Austrije. SRBIJA U20: Jaramaz 14, Nikolić, Ognjenović 1, Đuran 6, Nedović 20, Blagojević 3, Anđušić 21, Radosavljević 8, Milovanović 5, Rondović, Đekić 12, Kalinić 5. LITVANIJA U20: Dambrauskas 15, Varanauskas, Redikas 15, Kulvietis 6, Biruta 8, Kupsas, Kumpis 1, Brusokas 3, Pečiukevičijus 8, Butkevičijus, Tarvidas 4, Staniulis 4. MEČEVI ZA PLASMAN OD 13. DO 16. MESTA 1. kolo Srbija Litvanija 95:64 Austrija Hrvatska 64:61 2. kolo (utorak) Srbija Austrija (14:00) Hrvatska Litvanija (14:00)
18. 07.2011. Poznat sastav ženske EYOF reprezentacije
Trener najmlađe ženske selekcije Miloš Pavlović odredio je 12 igračica iz kadetske reprezentacije koje će predstavljti Srbiju na Letnjem olimpijskom festivalu mladih (EYOF) u Trabzonu koji se održava od 23. do 31. jula. Boje Srbije u Turskoj braniće: Sanja Mandić, Katarina Anđelković, Aleksandra Trišić, Jelena Milekić, Aleksandra Crvendakić, Jelena Ćirić, Tijna Cukić, Jovana Jeremić, Mirjana Ristić, Dušanka Nikitović, Dragana Nikolić i Nina Vukosavljević. - U Tursku neće putovati Branka Luković, Julijana Vojinović, Ana Marija Pucovski i Tamara Repac, one će se priključiti priprema juniorske selekcije u Banja Koviljači, ali ostaju u konkurenciji za sastav koji će nastupati na Evropskom prvenstvu u Italiji - objasnio je Miloš Pavlović, kome će u Stručnom štabu pomagati pomoćni trener Željko Babić. Reprezentacija Srbije nadmetaće se u grupnoj fazi takmičenja sa selekcijama Turske, Belgije i Hrvatske.
17.07.2011. Sara Krnjić u idealnoj petorci EP U20
Reprezentativka Srbije Sara Krnjić izabrana je u idealnu petorku Evropskog prvenstva za igračice do 20 godina koje je danas završeno u Novom Sadu. Pored Sare Krnjič u najboljoj petorci nalaze se još MVP šampionata Kuerat Kasas (Španija), Malgoržata Misijuk (Poljska), Alina Iagupova (Ukrajina) i Anastasija Šilova (Rusija).
Studentske reprezentacije Srbije i Rusije odigrale su u Smederevu drugu trening utakmicu u sklopu priprema za Univerzijadu koja se održava u Šenzenu (Kina) od 11. do 23. avgusta. Posle izjednačene borbe, izabranici selektora Luke Pavićevića odigrali su mnogo bolje u finišu meča i sasvim zasluženo ostvarili novi trijumf: Srbija Rusija 67:61 (17:16, 20:18, 13:13, 17:14). Za razliku od meča odigranog u Beogradu, koji je na žalost, prekinut zbog opšte tuče na terenu, duel u Smederveu protekao je u fer i sportskoj borbi. Ekipe su do poslednjih minuta bile gotovo izjednačene u svim segmentima igre, ali je trojka Marka Ljubičića i bolja igra srpskih akademaca u odbrani bila presudna za novi trijumf protiv odlične selekcije Rusije. - Veoma je bitno da je meč u Smederevu odigran u duhu fer-pleja i sportskog nadmetanja. Dugujemo zahvalnost rukovodstvu i selektoru selekcije Rusije koje je pristalo da zaboravimo ružne stvari i incidente koji su se deševali u Beogradu i odigramo novu utakmicu - istakao je selektor univerzitetske reprezentacije Srbije, Luka Pavićević. Posle ove dve utakmice stekli smo uvid koliko smo uradili na pripremama na Zlatiboru i na čemu još treba da radimo u cilju poboljšanja naše igre. SRBIJA: Ljubičić 10, Birčević 8, Bunić 13, Dunđerski 2, Živanović, Dimić 10, Lučić 2, Cvetinović 3, Jeremić 8, Malešević, Dragović 2, Štimac 9. RUSIJA: Savlejev, Korčagin 18, kashirov 8, Nesterov 10, Nelibov, Zajtesev 17, Matijunas, Gibanov, Šmigin 2, Šašekov.
17.07.2011. Kadetski turnir u Kimiju: GRČKA SRBIJA 67:72
Posle trijumfa u francuskom Riomu, najbolji srpski kadeti osvojili su prvo mesto i na truniru u grčkom Kimiju i tako nastavili seriju pobedu u pripremnom periodu za Evropsko prvenstvo u Češkoj. U odlučujućem meču, u borbi za novi trofej, izabranici selektora Saše Nikitovića savladali su domaću reprezentaciju: Grčka U16 Srbija U16 67:72 (18:19, 22:16, 12:21, 15:16). Domaća selekcija bila je nešto bolja u prvom poluvremenu i stekla pet poena prednosti. Međutim, u nastavku utakmice, danas raspoloženi Brano Đukanović, Nikola Rebić i Marko Gudurić, postižu nekoliko uzastopnih poena i potpuno preokreću rezultat. U finišu meča do izražaja je došla sjajna odbrana srpskih kadeta, koncentrisana i strpljiva igra u napadu što je bilo sasvim dovoljno za novu pobedu i prvo mesto na turniru u Kimiju.
- Svakako da hrabre dobre igre i rezultati na ova dva veoma jaka međunarodna turnira. U Francuskoj su odlično odigrali centri, dok su u Grčkoj briljirali spoljni igrači. Imamo sasvim dovoljno vremena da ispravimo sve greške i još više unapredimo igru do početka Evropskog prvenstva u Češkoj - istakao je selektor U16 reprezentacije Srbije, Saša Nikitović. SRBIJA U16: Jaramaz, Rebić 14, Pušica 2, Đukanović 19, Gudurić 14, Majstorović 5, Popović 1, Simeunović, Tejić 4, Kaplanović 2, Šaljić 6, Risitić 6.
Poslednja kontrolna utakmica pred početak Evropskog šampionata u Poljskoj, između juniorskih reprezentacija Grčke i Srbije prekinuta je u Atini u 37. minutu. Selektor U18 selekcije Srbije Marko Ičelić revoltiran neshvatljivim sudijskim odlukama i grubom igrom domaće ekipe odlučio je da tri minuta pre kraja izvede naš tim sa terena. U trenutku prekida domaća selekcija imala je dva poena prednosti: Grčka U18 Srbija U 18 58:56 (14:23, 19:13, 15:13, 10:7). Najbolji srpski juniori su kao i utakmici odigranoj u subotu (71:61) krenuli silovito i veoma brzo stekli dvocifrenu prednost. Luka Mitrović, Nemanja Bezbradica i Stefan Popovski Turanjanin dominirali su pod obručima, uprkos žestokim faulovima centara selekcije Grčke. Domaćin je i u nastavku nastavio sa oštrom igrom i nesportskim faulovima, koje su sudije na opšte iznenađenje našeg Stručnog štaba tolerisale. Međutim, u 37. minutu posle grubog prekršaja nad Vasilijem Micićem, koji takođe nije sankcionisan, selektor selekcije Srbije, Marko Ičelić povukao je ekipu sa terena. - U dogovoru sa tim menadžerom Miodragom Marićem povukao sam ekipu sa terena. Nije bilo nikakvog smisla igrati preostala tri minuta, jer bi verovatno došlo do incidenata i tuče, što svakako nije bilo nikome u interesu. Postojala je velika mogućnost da se neko povredi. Domaće sudije su bez ikakvog razloga sudile tendencioznoi dozvoljavale grubu igru. Na meti grčkih igrača najviše su bili Nemanja Bezbradica i Vasilije Micić. Dobro je što niko nije povređen, jer je do početka šampionata u Poljskoj ostala još samo četiri dana - istakao je selektor U18 reprezentacije Srbije, Marko Ičelić. Juniorska reprezentacija Srbije ostaje u Atini do utorka kad u poslepodnevnim časovima putuje u Vroclav na Evropsko prvenstvo za igrače do 18 godina. GRČKA U18: Borodis 9, Laranacakis 6, Dimitripolus 3, Imanapolus 1, Telentakis, Deligirojis, Micalos 2, Agravanis 2, Melisaratos 6, Zumpos 2, Kamperidis, Marakos 18. SRBIJA U18: Avramović 4, Bezbradica 8, Janković 3, Micić 10, Miljenović 2, Milošević 3, Mišković, Popovski Turanjanin 13, Radičević, Mitrović 13, Dangubić, Krstić.
Reprezentacija Srbije nije uspela da osvoji bronzanu medalju na Evropskom prvenstvu za igračice do 20 godina koje se održava u Novom Sadu i Zrenjaninu. U borbi za treće mesto, izabranice selektora Milkana Mrđe izgubile su od selekcije Poljske posle dramatične završnice: Srbija U20 Poljska U20 65:67 (17:19, 14:22, 23:13, 11:13). Poljakinje su se kao i duelu odigranom u grupnoj fazi šampionata bolje snašle u poslednjim trenutcima utakmice i zasluženo stigle do bronzane medalje. U poslednjih 15 sekundi odlična Marina Marković pokušala je dva puta šutevima za tri poena da preokrene rezultat, ali nažalost, bila je neprecizna.
Srbija je odlično odigrala treću četvrtinu kad je uspela da nadohnadi zaostatak od deset poena iz prvog poluvremena. Naš tim je u tim trenutcima popravio igru u odbrani, pogodio nekoliko važnih šuteva i što je najvažnije smanjio broj izgubljenih lopti. Činilo se da će u poslednjem periodu uspeti da napravi odlučujući korak prema važnoj pobedi. Obe ekipe postigle su samo po dva poena u prvih pet minuta četvrte četvrtine. Nervoza je uslovila veliki broj grešaka i promašaja. Ipak, tračak nade pojavio se posle dve trojke koje su pogodile Marina Marković i Nikolina Nikolić. Srbija je na dva ipo minuta pre kraja uspela da dođe do vođstva 63:60, ali usledila je serija Poljakinja od 7:2 koja rešila sve dileme oko pobednika meča za teće mesto na Evropskom prvenstvu za igračice do 20 godina.
Sara Krnjić odigrala je još jednu sjajnu utakmicu, postigavši 18 poena uz 16 skokova, Nikolina Nikolić ubacila je 13, Marina Marković 11, a Tijana Ajduković 10 poena. U reprezentaciji Poljske sa 18 postignutih poena ponovo je najbolja bila Magdalena Zijetara. Selektor Milkan Mrđa, pokušao je odmah po završetku utakmice za treće mesto da oceni učinak reprezentacijhe Srbije na Evropskom prvenstvu: - Ako je osvajanje četvrtog mesta na šampionatu neuspeh, snosim najveću odgovornost zbog toga, ako je uspeh, najzaslužnije su igračice. Naš rezultat, igre i sve ostalo zaslužuje mnogo dublju analaizu. Svestan sam da su mnogi razočarani, da su očekivali više. Imali smo nepredviđenih pehova koji su na pratili. Možda smo mogli do bronzane medalje, a možda je ovo maksimum naše reprezentacije.
Završen je i drugi mikrociklus bazičnih priprema reprezentacije Srbije u nemačkoj vazdušnoj banji Rotenburg. Ponovo su reprezentativci i Stručni štab imali jednočasovni video sastanak na kome su analizarani dosadašnji treninzi. Selektor Dušan Ivković i njegovi saradnici ukazali su igračima i na najsitnije detalje koje treba ispraviti.
- Identičan sastanak imali smo i posle završetka prvog mikrociklusa priprema u Nemačkoj. Zaista sve ide po zacrtanom planu i programu - istakao je Nebojša Ilić, tim menadžer reprezentacije Srbije i osvrnuo se na zdravstveni bilten.
Marko Čakarević ima lakšu povredu stopala i iz preventivnih razloga nije vežbao dva dana. Nemanja Bjelica trenira po ustaljenom režimu, dok je Novica Veličković sve više angažovan na košarkaškim treninzima što je veliko ohrabrenje. Kosta Perović koji se danas ženi u Beogradu, u utorak u poslepodnevnim časovima vraća se u Rotenburg.
Reprezentacija Srbije vraća se sa bazičnih priprema iz Rotenburga 23. jula.
Ženska juniorska reprezentacija Srbije pretrpela je i drugi poraz u Novom Sadu od selekcije Turske. Posle poraza u subotu (58:72), izabranice selektora Zorana Kovačića su okviru priprema za Evropsko prvenstvo u Rumuniji ponovo morale da čestitaju trenutno boljem rivalu: Srbija U18 Turska U18 55:67 (19:19, 6:12, 10:21, 20:15). Bila je ovo treća utakmica najboljih srpskih juniorki u samo dva dana, dok su imale snage i svežine uspešno su parirale selekciji Turske. Nešto lošija igra i pad koncentracije u drugoj i trećoj četvrtini, uslovile su da rivalke steknu prednost koju je bilo teško nadohnaditi do kraja meča. SRBIJA U18: Marinković 2, Bošnjak, Vidaković 9, Stanković 11, Vuda 8, Milovanović, Topuzović 2, Tošković, Vučković 2. Rajić 6, Brajković 13, Đorđević 2. TURSKA U18: Gakir 12, Toknak 6, Bilgit 2, Zildis 12, Komb 1, Kalfali, Nakas 8, Karasu 3, Jalginkaja 3, Gok 8, Sezer 6, Katurmaciočlu 5.
Ženska juniorska reprezentacija Srbije poražena je u Novom Sadu od vršnjakinja iz Turske u okviru priprema za Evropsko prvenstvo koje se od 4. do 14. avgusta održava u Oradei (Rumunija). Izabranice selektora Zorana Kovačića bile su bolje većim delim igrom, ali su naglo popustile u poslednjoj četvrtini i proputile priliku da trijumfuju: Srbija U18 Turska U18 58:72 (16:15,13:11,13:18,16:28). - Pripremni period je u punom jeku, radimo naporno, a ovo nam je bila treća uzastopna utakmica. Devojke je stigao umor. Uspeli smo da se nosimo sa reprezentacijom Turske tri četvrtine, ali nam je u poslednjem periodu ponestalo daha i koncentracije - ocena je selektora U18 reprezentacije Srbije, Zorana Kovačića: SRBIJA U18: Kovačević 18, Milovanović, Vidaković, Stanković 2, Bošnjak 2, Stanaćev 3, Tošković 12, Janković 6, Marinković, Vida 8, Đorđević 6, Rajić 3. TURSKA U18: Gakir 14, Toknak 5, Bilgit 4, Zildis 16, Komba, Kalfali 2, Nakas 10, Karasu 2, Jalginkaja 3, Gok 3, Sezer, Katurmaciočlu 19.
Reprezentacija Srbije nije uspela da se plasira u drugu fazu Evropskog prvenstva za igrače do 20 godina koje se održava u Španiji. Izabranici selektora Aleksandra Džikića porazom od selekcije Slovenije u Bilabu zauzeli su poslednje mesto u grupi A i u nastavku šampionata igraće za plasman od 13. do 16. mesta: Srbija U20 Slovenija U20 80:102 (14:23, 23:23, 26:38, 17:18).
Pobedom selekcije Rusije protiv Crne Gore (68:66) znalo se da je duel između Srbije i Slovenije odlučujući za plasman u drugu fazu šampionatu. Naš tim je ponovo počeo vrlo dobro utakmicu, već u trećem minutu poveo sa 9:2. Međutim, kao i u duelu sa Crnom Gorom veoma brzo je prepustio inicijativu protivniku. Selekcija Slovenije je stekla prednost od devet poena na isteku prve četvrtine (14:23) i sačuvala je do poluvremena.
Jedini raspoloženi u selekciji Srbije, oporavljeni Nemanja Nedović i Nemanja Jaramaz pokušavali su u nastavku da dostignu prednost rivala, u 22. minutu smanjili zaostatak na samo pet poena (41:46), ali više nisu mogli. Odlučujća je bila serija Slovenaca od 32:18 u periodu između 25. i 29. minuta. Selekcija Slovenije imala je više skokova (29 - 40), vrlo dobar šut za tri poena (9 - 20) i čak pet košarkaša koji su postigli 12 i više poena.
Selektor U20 reprezentacije Srbije, Aleksandar Džikić kratko je prokomentarisao poraz od selekcije Slovenije: - Igrači i ja smo veoma razočarani. Nema puno toga da se priča o utakmici sa Slovenijom. Biće vremena za dublje analize, ali ovo je svakako neuspeh.
Reprezentacija Srbije nije uspela da se plasira u finale Evropskog prvenstva za igračice do 20 godina koje održava u Novom Sadu i Zrenjaninu. Izabranice selektora Milkana Mrđe ubedljivo su poražene u polufinalnoj utakmici od selekcije Španije koja je bila bolja u svim segmentima igre: Srbija U20 Španija U20 38:75 (6:16, 14:24, 4:21, 14:14). U20 selekcija Srbije igraće u nedelju od 17:45 časova u meču za treće mesto i bronzanu medalju protiv reprezentacije Poljske.
Naš mladi tim sagoreo je u prevelikoj želji da se plasira u finale i bori za zlatnu medalju. Koliko su naše gracije bile dekoncentrisane govori podatak o deset izgubljenih lopti već u prvoj četvrtini. Neizvesnost je potrajala do šestog minuta kad je bilo 4:4. Preostali deo igre protekao je u potpunoj dominaciji selekcije Španije, jedine neporažene ekipe na šampionatu.
Posle prvih dvadeset minuta reprezentativke Španije imale su ogromnu prednost (40:20). Ipak, očekivala se da će naše devojke krenuti mnogo odlučnije i hrabrije u pokušaju da smanje rezultat i izbore se za časniji poraz. Na žalost do toga nije došlo, treći period igre koju je Srbija izgubila sa 4:21 bilo je najlošije izdanje izabranica selektora Mrđe na Evropskom prvenstvu. Preveliki broj izgubljenih lopti (32) i loš procenat šuta (27 %) bili su nepremostiva prepreka na putu do finala. Španija je najveću prednost imala u skoku, njihove igračice uhvatile su čak 61 loptu, od čega čak 39 u napadu.
Studentska reprezentacija Srbije odigrala je prvu trening utakmicu u okviru priprema za Univerzijadu koja se održava u Šenzenu (Kina) od 11. do 23. avgusta. Duel protiv univerzitetske selekcije Rusije u dvorani Vizura prekinut je na minut i 29 sekundi pre kraja meča zbog opšte tuče na terenu. U trenutku prekida izabranici selektora Luke Pavićevića imali su ubedljivo vođstvo: Srbija - Rusija 69:54 (17:12, 17:14, 21:17, 14:11). - Utakmica je bila nervozna od samog početka, bilo je dosta fizičkog kontakta i grubih faulova. Igrači obe selekcije nisu u željenoj formi, iza njih su teški treninzi na pripremama, ali ne postoji nikakvo opravdanje za incidente i tuču. Sportisiti i reprezentativci ne smeju tako da se ponašaju. Verujem da ćemo ohladiti gleve i u Smederevu odigrati pravu sportsku utakmicu - istakao je selektor Univerzitetske reprezentacije Srbije, Luka Pavićević. Univerzitetske selekcije Srbije i Rusije odigraće u nedelju u Smederevu od 19:00 časova još jednu trening utakmicu. SRBIJA: Ljubičić 2, Sinovec 1, Birčević 5, Bunić, Jeremić 11, Lučić 15, Drča 2, Lešić 10, Malešević 7, Dragović 10, Cvetinović, Štimac, 6. RUSIJA: Savlejev 8, Golvin 5, Kočergin 3, Kashirov 3, Ivanov, Nesterov 2, Nelibov 10, Zajtesev 10. Matijunas, Šastakov, Gibanov 10, Smigin 10.
U jednoj od poslednjih provera pred početak Evropskog šampionata u Poljskoj, najbolji srpski juniori pobedili su u Atini slekciju Grčke posle mnogo bolje igre većim delom utakmice: Grča U18 Srbija U18 61:71 (17:23, 15:15, 9:21, 20:12). Izabranici selektora Marka Ičelića imali su dobar pristup utakmici, od samog starta stekli prednost i smirenom igrom kontrolisali rezultat. Najveću prednost naš mladi tim imao je u 27. minutu kad je poveo sa čak 21. poenom razlike - 63:42. Međutim, u poslednjoj četvrtini došlo je naglog opuštanja, pada koncentracije, što je selekcije Grčke iskoristila da ublaže poraz. - Sve je bilo u najboljem redu do poslednjih deset minuta utakmice. Dominirali smo terenom, stekli veliku prednost. Umesto da igramo duge napade, opet smo imali oscilacije i veliike padove u igri. Takve stvari nam se ne smeju više ponavljati, jer je do početka šampionata u Poljskoj ostalo još samo nekoliko dana - istakao je selektor U18 reprezentacije Srbije, marko Ičelić. Juniori Grčke i Srbije odigraće u nedelju od 18:30 časova u Atini još jednu kontrolnu utakmicu. GRČKA U18: Borodis 5, Laranacakis 11, Dimitropulos 8, Pripoddakis, Telentakis 2, Deligirojis 6, Micalos 3, Agravanis 9, Melisaratos 10, Zumpos 4, Kapmeridis, Marakos 3. SRBIJA U18: Avramović 9, Bezbradica 9, Janković 13, Micić 11, Miljenović 7, Milošević 11, Mišković, Popovski Turanjanin, Radičević, Mitrović 4, Dangubić 3, Krstić 4.
Muška kadetska reprezentacija Srbije savladala je selekciju Bugarske u 2. kolu međunarodnog turnira u grčkom Kimiju: Srbija U16 Bugarska U16 76:65 (21:13, 16:14, 20:21, 19:17). Gotovo po istom receptu kao što su savladali Izrael (86:77) u prvom kolu turnira, izabranici selektora Saše Nikitovića došli su do trijumfa i protiv vršnjaka iz Bugarske. Stečenu prednost posle prvog perioda, kolektivnom igrom, jakom odbranom i strpljivim napadom, sačuvali su do kraja utakmice. Svih 12 reprezentativaca dobilo je priliku da igra na današnjem meeču i zanimljivo je da su se svi upisali u listu strelaca. U borbi za prvom mesto na kadetskom turniru u Kimiju, Srbija igra u nedelju (19:30) protiv domaće selekcije Grčke. SRBIJA U16: Jaramaz 4, Rebić 7, Pušica 3, Đukanović 11, Gudurić 3, Majstorović 7, Popović 8, Simeunović 3, Tejić 8, Kaplanović 6, Šaljić 6, Ristić 9.
Stigao je sa dva dana zakašnjenja u Rotenburg, ali je veoma brzo Duško Savanović nadohnadio sve propušteno. Ono što je najvažnije potpuno je zdrav, spreman za sva iskušenja i napore. Problemi sa srčanom aritmijom, ako ih je uošte i bilo, odavno su zaboravljeni i arhivirani. - Sve je u najboljem redu. Nikad se boljem nisam osećao. Sa lakoćom izdržavam sve treninge, iako je ritam rada u Rotenburgu zaista žestok. Nisam se preterano uzbuđivao ni posle prvih analiza testiranja u Beogradu, jer nisam osećao apsolutno nikave smetnje. Posle dodatnih pregleda, ustanovljeno je, da je sve besprekorno, uredno, da postoji mogućnost da je bila greška u čitanju prvobitnih rezultata. Ne smeta mi čak ni što se u pojedinim medijima pisalo da neću biti spreman za pripreme u Nemačkoj, da neću konkurisati za sastav sa Evropsko prvenstvo u Litvaniji... Mi Srbi volimo sve da preuveličavamo. Zaista se nisam ljutio, jer mnogo volim Srbiju i naš narod, sa svim vrlinama i manama koje imamo - objašnjava Duško Savanović.
Koliko god pripreme u Rotenburgu bile naporne, svakodnevnica prilično monotona, Duško Savanović je večito odlično raspoložen, uvek spreman da napravi sjajnu atmosferu među saigračima i Stručnim štabom. - Došli smo u Nemačku da odradimo veomo bitan posao, možda najvažniji deo priprema. Na treninzima u dvorani, teretani ili prilikom trčanja maksimalno smo fokusirani, posvećeni da sve bude onako kako od nas traže selektor Ivković i članovi Stručng štaba. U trenutcima slobodnog vremena, volim da se našalim, nasmejem saigrače, jer sam po prirodi takav. Obožavam dobru atmosferu, vedre i raspoložene ljude u svom okruženju. Tako je svima lepše i lakše. Nenad Krstić je kapiten na terenu i van njega, ja sam kapiten za šalu i smeh.
Razgovor sa Duškom Savanovićem vodili smo po završetku prepodnevnog treninga, neposredno pre ručka, zanimalo nas šta je na meniju restorana, hotela Gebels u Rotenburgu. - Svakodnevno se troši ogromna količina energije, snage i kalorija, tako da sve veoma brzo treba nadohnaditi. Hrana je odlična, raznovrsna i što je najvažnije ukusna. Voće, povrće, paste, testenine, meso, riba, čorbe... U Rotenburgu je sve na vrhunskom nivou, od uslova za rad, smeštaja, do ishrane.
Ostalo je još 45 dana do početka Evropskog prvenstva u Litvaniji, suviše je rano za bilo kakve prognoze, međutim Duško Savanović ima jasnu poruku za sve navijače reprezentacije Srbije. - Nećemo razočarati Naš cilj je plasman na Olimpijske igre u London, svesni koliko je prepreka na tom putu i da neće biti lako. Zato dajemo sve od sebe od prvog dana priprema, kako bi dostigli željenu formu i bili spremni da obradujemo naciju.
Najbolje srpske juniorke imale su dva dana da prebole težak poraz od vršnjakinja iz Hrvatske (35:71), dobro se pripreme i revanširaju. U drugoj trening utakmici u Beočinu, izabranice selektora Zorana Kovačića prikazele su mnogo bolju igru, borbeni duh, veću agresivnost i zasluženo stigle do trijumfa: Srbija U18 Hrvatska U18 64:58 (14:18, 17:10, 15:13, 18:17). Selekcija je Hrvatske je bolje počela utakmicu, stekla minimalnu prednost u prvoj četvrtini, ali je ostatak meča protekao u znaku našim juniorki. Zahvaljujući efikasnoj Nataši Kovačević i borbenoj Jeleni Stanković Srbija je konstantno imala prednost od pet do 10 poena i sigurno privela meč kraju.
Ženska reprezentacija Srbije plasirala se u polufinale Evropskog prvenstva za igračice do 20 godina koje se održava u Novom Sadu i Zrenjaninu Izabranice selektora Milkana Mrđe bile su bolje u polufinalu od selekcije Italije posle velike borbe i neizvesne završnice: Srbija U 20 Italija U20 60:55 (17:13, 15:14, 17:11, 11:17). U borbi za finale U20 reprezentacija Srbije u subotu od 20:00 časova igraće protiv selekcije Španije. Od samog starta reprezentativke Srbije pokazale su ogromnu želju da se pred domaćom publikom u Novom Sadu prikažu u što boljem svetlu, izbore plasman u polufinale i borbu za jednu od medalja. Uprkos dominaciji u skoku, zbog izgubljenih lopti i čestih promašaja sa linije slobodnih bacanja, naš tim nikako nije uspevao da ostvari ubedljiviju prednost. Rezultat od 32:27 posle prvih 20 minuta nije odgovarao odnosu snaga na parketu.
Srbija je poenima ponovo odlične Sare Krnjić u 27. minutu stekla 11 poena razlike (45:34). Činilo se da je naš tim u tim trenutcima trasirao siguran put među četiti najbolje ekipe na šampionatu. Uporne Italijanke nikako se nisu predavale. Smanjile su na samo tri minuta pre kraja na 52:48. Ubrzo je trojkom uzvratila Marina Marković (55:48). Vrhunac drame usledio je 12 sekundi pre kraja kad Aleksandra Tava pagađa za tri poena i dovodi svoj tim na samo dva poena zaostatka 57:55. Ipak, u poslednjim trenutcima utakmice izabranice selektora Mrđe bile su skoncentrisane i sačuvale pobedu.
Reprezentacija Srbije poražena je u Bilabu u okviru 2. kola " A " grupe Evropskog prvenstva za igrače do 20 godina od selekcije Crne Gore. Presudna je bila treća četvrtina koju su izabranici selektora Aleksandra Džikića izgubili sa 18 poena razlike: Srbija U20 Crna Gora U20 60:85 (18:17, 17:23, 10:28, 15:17). Vrlo dobro su naši reprezentativci počeli utakmicu. Raspoloženi Nikola Rondović i Danilo Anđušić postigli su 13 poena u ranoj fazi meča za prednost od šest poena (13:7). Naš tim je pogodio četiri trojke i realizovao nekoliko kontranapada u prvih deset minuta. Međutim selekcija Crne Gore se brzo konsolidovala i do kraja prve četvrtine stigla do minimalnog zaostatka (18:17).
Crna Gora je preuzela inicijativu sredinom drugog perioda i preko vrlo dobrog Bojana Dubljevića napravila preokret u 17. minutu 30:23. Srpski tim je bio ravnopravan u skoku, imao čak 10 asistencija, šutirao za tri poena zavidnih 50 odsto (6 - 12), ali je imao dosta problema zbog devet izgubljenih lopti. Posle prvih 20 minuta bili smo u zaostatku od pet poena (35:40). Nastavak igre počeo je sa pet uzastopnih poena Nikole Ivanovića za prvu dvocifrenu prednost selekcije Crne Gore (47:37). Pokušali su izabranici slektora Džikića agresivnom igrom da zaustave rivala, ali su Nikolić, Đekić i Milovanović brzo zaradili po četiri lične greške. Povreda i neigranje plejmejkera Nemanje Nedovića, doneli su dosta problema u organizaciji napada. U poslednjih pet minuta trećeg perioda srpski tim nije uspeo da postigne poene. Na drugoj strani, najboljem igraču Crne Gore Dubljeviću pridružili su se Đukanović i Todorović za ubedljivu prednost posle isteka 30. minuta - 68:45. Poslednji period igre protekao je u izjedančenoj igri. Mladi srpski tim se trudio da ublaži poraz, ali opterećni faulovima, sve više su gubili koncentraciju što je prozrukovalo dosta izgubljenih lopti, gubitak kontrole skoka i pad procenta u šutu za dva i tri poena. Selektor U20 reprezentacije Srbije, Aleksandar Džikić nije bio zadovoljan igrom, još manje rezultatom: - Dobro smo počeli, stekli pristojnu prednost u prvom periodu, a onda dozvoili protivniku da se lako vrati u igru i već u trećoj četvrtini napravi nedostižnu razliku. Grešili smo u odbrani, donosili loše odluke u napadu, imali dosta izgubljenih lopti. Jednostavno, sve što je valjalo protiv Rusije u našoj igri, bilo je loše protiv Crne Gore koja je odlična ekipa, ali realno nikako nije bolja za 25 poena razlike. Mnogo nam je noedostajao Nedović koji je u prvom kolu dobio jak udarac u koleno, tako da danas nije mogao ni da se zagreje za utakmicu. Nije nam odgovarao ni kriterijum suđenja, ali za ovako ubedljiv poraz nema opravdanja. Moramo zaigrati mnogo bolje protiv Sloveniije, ostvariti pobedu i popraviti utisak. U trećem kolu grupe A reprezentacija Srbije u subotu od 20:45 časova igra protiv selekcije Slovenije koja je danas poražena od Rusije 85:66. SRBIJA U20: Jaramaz 8, Nikolić, Ognjenović 2, Đuran 3, Nedović, Blagojević 8, Anđušić 13, Radosavljević 8, Milovanović 5, Rondović 6, Đekić 1, Kalinić 6. CRNA GORA U20: Pajović 1, Damjanović 6, Ivanović 15, Radović 2, Dobrović 2, Ljujić 4, Đukanović 12, Todorović 13, Spasojević 4, Kanačević 9, Dubljević 17, Sekulović.
Muška reprezentacija Srbije do 16 godina uspešno je startovala na međunarodnom kadetskom turniru u grčkom gradu Kimi. U okviru 1. kola izabranici selektora Saše Nikitovića savladali su selekciju Izraela - 86:: 77 (24:10, 18:21, 23:23, 21:23). Najbolji srpski kadeti pitanje pobednika rešili su već u prvoj četvrtini kad su stekli prednost od 14 poena razlike. U nastavku meča vodila se ravnopravna borba, a selektor Nikitović je svim reprezentativcima pružio priliku da se istaknu. Raspoloženiji od ostalih bili su Marko Gudurić sa 17, Đoko Šaljić sa 14 i Marko Tejić sa 13 poena. Kadetska reprezentacija Srbije u subotu u 2. kolu turnira u Kimiju igra protiv selekcije Bugarske (16:30). SRBIJA U16: Jaramz 8, Rebić 6, Pušica 10, Đukanović, Gudurić 17, Majstorović 3, Popović 8, Simeunović, Tejić 13, Kaplanović 7, Šaljić 14, Vorkapić.
15.07.2011. Muška U18 selekcija Srbije otputovala u Atinu
Najbolji srpski juniori otputovali su u Atinu, gde će za vikend odigrati trening mečeve sa reprezentacijom Grčke kao poslednje provere pred početak Evropskog prvenstva koje se od 21. do 31. jula održava u Vroclavu (Poljska). - Uglavnom smo dosadašnje pripremne utakmice igrali sa startijim ekipama, što je u svakom slučaju dobro iskustvo. Međutim, dueli sa selekcjiom Grče biće pravi ispit mogućnosti našeg tima pred Evropsko prvenstvo u Poljskoj - ističe selektor U18 selekcije Srbije, Marko Ičelić. Pre puta u Grčku, slektor Ičelić obeledanio je spisak 12 košarkaša koji će predstavljati Srbiju u Vroclavu: Saša Avramović, Nemanja Bezbradica, Nikola Janković, Vasilije Micić, Nenad Miljenović, Đorđe Milošević, Nemanja Mišković, Stefan Popovski Turanjanin, Nikola Radičević, Luka Mitrović, Nemanja Dangubić i Nemanja Krstić. Pored selektora Ičelića, Stručni štab U18 selekcije Srbije činiće još Miloš Obrenović i Nikola Marković (pomoćni treneri), Nemanja Božić (fizioterapeut) i Miodrag Marić (tim menadžer).
- U poslednjum trenutku sa spiska su otpali Strahinja Gavrilović i Stefan Zečević, kao i Andrija Bojić koji nije uspeo da se oporavi od povrede. Svima njima dugujem zahvalnost zbog poštenog rada, zalaganja i ponašanja na pripremama. Verujem da su individualno napredovali i da se na njih u budućnosti može računati.
Juniorske reprezentacija Srbije i Grčke odigraće u Atini dve kontrolne utakmice sa početkom od 18:30 časova, a postoji mogućnost da i u ponedeljak isti rivali ponovo odmere snage. Srpski juniori u utorak iz Atine putuju u Vroclav na šampionat Evrope.
Reprezentacija Srbije do 18 godina nastavlja sa odigravanjem trening utakmica sa dosta iskusnijim rivalima - i pobedama. Izabranici selektora Marka Ičelića deklasirali su univerzitetsku selekciju Mađarske koja je od naših nada starija u proseku četiri do pet godina: Srbija U16 Mađarska 80:45 (24:20, 18:5, 15:12, 23:8). Samo u prvih 10 minuta univerzitetska selekcija Mađarske bila je ravnopravan rival najboljim srpskim juniorima. Međutim, kad su se izabranici Marka Ičelića privikli na agresivnost rivala, zaigrali čvrsto u odbrani, rezultatska prednost našeg tima počela je vrtoglavo da raste. Konačnih 35 poena razlike realan je odnos snaga posle svega viđenog u dvorani Vizura. U18 reprezentacije Srbije putuje u petak u Atinu gde će odigrati tri utakmice protiv vršnjaka iz Grčke što će biti jedna od poslednjih provera pred start Evropskog prvenstva koje se održava od 21. do 31. jula u Vroclavu (Poljska) SRBIJA U18: Avramović, Bezbradica 8, Janković 9, Micić 3, Miljenović 6, Milošević 10, Mišković 4, Popovski Turanjanin 7, Radičević 5, Mitrović 11, Krstić 7, Dangubić 8. MAĐARSKA (UNIVERZITETSKA SELEKCIJA): Hajmari 3, Kovač 2, Rujak 2. Supova 11, Mojar 3, Keler 1, Polja, Kinter 14, Červaši, Šomađi 3, Peuteha.
Ženska kadetska reprezentacija Srbije poražena je od selekcije Hrvatske u trening utakmici odigranoj u Beočinu u okviru priprema za Evropsko prvenstvo koje se od 11. do 21. avgusta održava u Italiji: Srbija U16 Hrvatska U16 63:68 (15:19, 10:19, 19:11, 19:19). Hrvatska je pružila bolju igru u prvom poluvremenu, stekla 13 poena prednosti što je ispostavilo se bilo presudno. Srpske kadetkinje su u nastavku zaigrale mnogo borbenije i agreivnije, opasno pripretile u finišu susreta, ali nisu uspele da naprave preokret i trijumfuju.
Jedan od razloga poraza srpskih kadetkinja je loš procenat šuta iz igre (13 - 48) i samo dve raspoložene igračice, danas odlična Sanja Mandić i borbena Mirjana Risitić. Isti rivali odigraće u petak od 17:00 časova još jednu kontrolnu utakmicu.
Reprezentacija Srbije startovala je pobedom na Evropskom prvenstvu u Španiji za igrače do 20 godina. Izabranici selektora Aleksandra Džikića bili su bolji u Bilbau od selekcije Rusije u okviru 1. kola grupe A: Srbija U20 - Rusija U20 72:62 (18:17, 28:19, 14:13, 12:13). Počeli su naši reprezentatici sa dosta grča i nervoze, premijernu utakmicu na Evropskom prvenstvu u Bilbao Areni. Promašili su prvih pet šuteva, dozvolili Rusima vođstvo 7:0 posle samo tri minuta igre. Međutim, brzo se se konsolidovali izabranici Aleksandar Džikića. Sa nekoliko uspešnih akcija stigli su ubrzo do izjednačenja (14:14), a prvu četvrtinu rešili u svoju korist sa minimalnim vođstvom.
Drugi period igre, ispostavilo se odlučujući, proteko je u dominaciji selekcije Srbije. Uspostavljena je ravnoteža u skoku, pojačana igra u odbrani, a konačno je krenuo i šut iz daljine. Nemanja Jaramaz postigao je tri, a Nemanje Nedović i Nikola Kalinić po jednu trojku za dvocifrenu prednost posle prvih 20 minuta igre - 46:36. Krizni period igre U20 reprezentacije Srbije bio je u finišu trećeg perioda kad nije postigla koš iz igre tri minuta. Selekcija Rusije je to iskoristila da smanji rezultat na 55:49. Ipak, poenima Kalinića i Milovanovića Srbije na isteku 30. minuta stiže do maksimalne prednosti - 60:49. Poslednji deo igra takođe nije obilovao efikasnoću. Rusi su bili nešto precizniji i opasno pripretili u 37 minutu - 66:60.
Branislav Đekić u samom finišu, postiže četiri koša zaredom, hvata važnu loptu u napadu za potrvrdu pobede reprezentacije Srbije na startu Evropskog šampionata u Bilbau. Selektor U20 reprezentacije Srbije, Aleksandar Džikić bio je prezadovoljan startnom pobedom na šampionatu: - Premijerne utakmice na turniru uvek sa sobom nose veliki teret i pritisak. Našli smo načina da se izborimo i pobedimo odličnu selekciju Rusije. Imali smo problem sa kontrolom skoka u prvom poluvremenu, ali to su uglavnom bile ničije lopte koje su po pravilu završavale u rukama rivala. Kljućnu prednost smo stekli u drugoj četvrtini i uspeli da je sačuvamo do samog karaja. Sutra igramo protiv selekcije Crne Gore i od mojih igrača zahtevaću samo da budu skocentrisani i maksimalno borbeni.
U20 reprezentacije Srbije u petak od 18:30 časova u okviru 2. kola grupe A igra protiv selekcije Crne Gore koja je pobedila Sloveniju (80:77).
Novica Veličković je pored Nemanje Bjelice je drugi reprezentativac Srbije od koga selektor Dušan Ivković još uvek ne može da traži potpunu angažovanost na bazičnim pripremama u nemačkoj banji Rotenburg. Nenaviknut na poštede, veliki borac se teško miri sa činjenicom da još uvek nije u punom trenažnom procesu. - Što se kondicionih treninga tiče, rada u teratani i trčanja, radim sve što i ostali reprezentativci. Tu nema nikakvih problema. Međutim, prilikom rada u dvorani, kad se vežba sa loptom, učestvujem u radu samo u pojednim fazama. Preporučeno mi je da izbegavam, za sada, svaki kontakt. Nadam se da će sve to vrlo brzo proći - ističe Novica Veličković.
Prognoze su za sada nezahvalne, Novica Veličković je siguran da će biti spreman za start Evropskog prvenstva u Litvaniji: - Prve probleme i bol u mišiću leve noge osetio sam još pre dve godine na pripremama u Forgaliji. Međutim, to je zaista bilo zanemarljivo. U poslednja dva - tri meseca bol je postajao sve žešći. Medicinsko osoblje reprezentacije me uverava da će uskoro sve biti u najboljem redu. Zaista, za sada sve ide u dobrom smeru. Čim budem potpuno spreman, radiću i više od ostalih, kako bi nadohnadio propušteno. U ono što sam potpuno siguran, da ću za šampionat Evrope u Litvanji biti u stanju da, kao i uvek, pružim sve od sebe za uspeh reprezentacije Srbije.
Stručni štab i reprezentativci održali su danas prepodne sastanak na kome su pregledani video materijali treninga, a zatim analiziran rad posle prve faze pripreme u Rotenburgu. - Sve su to uobičajne stvari, koje smo radili i prethodnih godina. Utvrdili smo gradivo i napravili plan za nastavak priprema u Nemačkoj. Ozbiljan rad, koncentracija i potpuna posvećenost su uvek bili tri najvažnija faktora ove generacije koju predvodi selektor Ivković. Za sada nam je takav pristup donosio uspehe, verujem da će isto biti i u Litvaniji na Evropskom prvenstvu - zaključio je Novica Veličković
13.07.2011. SRBIJA, EP U20 ZA DAME: SRBIJA RUSIJA 65:74
Reprezentacija Srbije poražena je u poslednjem meču druge faza grupe E na Evropskom prvenstvu za igračice do 20 godina koje se održava u Novom Sadu i Zrenjaninu. Izabranice selektora Milkana Mrđe izgubile su od zvaničnog prvaka Evrope koji je dominirao u trećoj četvrtini, presudnoj za krajnji ishod meča: Srbija U20 Rusija U20 65:74 (11:14, 19:20, 13:30, 22:10). Ovim porazom reprezentacija Srbija zauzela je drugo mesto u grupi i u četvrtfinalu u petak igraće protv selekcije Italije od 20:30 časova: Naš mladi tim je vrlo dobro odigrao prvo poluvreme, ravnotežom u skoku i solidnom odbranom uspešno je parirao selekciji Rusije koja je posle prvih 20 minuta imala prednost - 34:30. U ovom periodu igre dominirala je Sara Krnjić postigvaši više od polovine poena za Srbiju (17 poena, 6 skokova). Očekivalo se će se Sari Krunić pridružiti još neka igračica i da će se u nastavku voditi još žešća borba. Međutim, selekcija Rusije je gotovo perfektno odigrala treću četvrtinu. Kažnjavale su gotovo svaku grešku našeg tima, postigle brzo četri trojke, nepogrešivo pogađale slobodna bacanja i napravile odlućujuću seriju za samo osam minuta igre u ovom periodu - 25:6. U poslednju četvrtinu ušlo se rezultatom 64:43. Naš tim je učinio sve da smanji prednost Rusije do kraja meča i što časnije bude poražen. Marina Marković (14 poena, 4 skoka) i Snežana Čolić (9 poena, 5 asistencija), izkazale su se u finišu, pridružile odličnoj Sari Krnjič (24 poena, 17 skokova) za ipak dostojanstven poraz - 65:74 Selektor Milkan Mrđa čestitao je selekciji Rusije na zasluženoj pobedi i pohvalio igru svojih izabranica u poslednjoj četvrtini: - Rusija je odigrala najbolji meč na šampionatu. Odlučila je treća četvrtina u kojoj smo pokušali da protivnika iznenadimo zonom, a on je nepogrešivo pogađao iz svih pozicija. Devojkama svaka čast što se nisu predavale, pokzale su volju, karakter i izborile se za častan poraz. Dobro je što smo u četvrtfinalu izbegli Francusku i Španiju. Selekcija Italije je protivnik po meri. SRBIJA U20: Čolić 9, Stanković, Marković 14, Grbić, Živadinović 2, Prvoluvić, Stančić, Nikolić 7, Vučurović 2, Krnjić 24, Jovanović, Ajduković 7 RUSIJA U20: Penevina 14, Sokolovskaja, Nizamova 4, Krivošejeva, Finogentova 11, Medvedeva, Šilova 14, Solovjeva 4, Doroševa 2, Avetkina, Tarasova 23, Somorodova 2.
Smenjuju se kišni i sunačni dani u nemačkoj vazdušnoj banji Rotenburg, ali ne i intezitet rada najboljih košarkaša Srbije. Od samog starta bazičnih pripema za Evropsko prvenstvo u Litvaniji nametnut je ozbiljan tempo rada od koga nema odstupanja. Kapiten Nenad Krstić prenosi svoje utiske posle prve trećine priprema u Nemačkoj. - Radi se jako i ozbiljno, kao i svaki put kad su u pitanju pripreme reprezentacije. Stigle su i prve upale mišića i sitne povrede, ali to je sasvim normalno za ovaj period rada. Kapiten reprezentacije Srbije propustio je uvodni deo priprema u Beogradu, ekipi koju predvodi priključio se na aerodromu Nikola Tesla pred put u Rotenburg.
- Doneo sam veoma važnu odluku u karijeri. Vratio sam se da ponovo igram u Evropi. Potpisao sam ugovor sa CSKA, obavio u Moskvi sve potrebne lekarske preglede, uspeo da se odmorim i dođem na pripreme reprezentacije. Istine radi dva meseca nisam ozbiljno trenirao, trenutno nisam u željenoj formi, ali sam uveren da ću kad bude najpotrebnije, na šampionatu u Litvaniji biti maksimalno spreman. U Rotenburgu reprezentacija Srbije ima idealne uslove da ispuni zacrtane planove, o čemu svedoče reči kapitena Nenada Krstića. - Rotenburg je pun pogodak u svakom pogledu. Imamo potreban mir i sve uslove za rad. Dvorana je u sklopu hotela, u teretanu ulazimo pravo iz lifta, nedaleko je fudbalski teren i šuma za trčanje. Ovde nisu vrućine kao u Srbiji, za ovo kratko vreme dva puta je padala kiša, a temperatura je prosečno oko 20 stepeni.
Slobodnog vremena reprezentativci nemaju previše, posle dvočasovnih treninga pre i posle podne, najviše im prija odmor u komfornim sobama hotela Gebels: - Nema mnogo vremena za opuštanje. Neko čita knjigu, neko gleda filomove ili sluša muziku, na terasi hotela popijemo piće između dva treninga i to je uglavnom sve što radimo u trenutcima predaha. Tako treba i da bude, jer smo došli u Rotenburg da se što bolje pripremimo za šampionat u Litvaniji. Iako je još rano govoriti o Evropskom prvenstvu u Litvaniji, Nenad Krstić jedva čeka početak šampionata: - Prošlo je skoro godinu od Svetskog prvenstva u Turskoj, a da još uvek nisam preboleo činjenicu da nas nije bilo u finalnoj predstavi i borbi za zlatnu medalju. Radili smo naporno kao i sada, žestoko se pripremali dva meseca i ne našom krivicom ostali smo bez finala. Još od poraza od Turske sa nestrpljenjem čekam šampionat u Litvaniji. Svestan sam da će šampionat biti jači nego ikad, sa najvećim brojem učesnika i da je ulog nikad veći - plasman na Olimpijske igre u London. To je naš krajnji cilj, a za njegovo ostvarenje u Rotenburgu pravimo prvi veliki korak. Samo maksimalno spremni možemo protiv svake ekipe da se ravnopravno borimo za pobedu - zaključio je Nenad Krstić, kapiten reprezentcije Srbije.
Večernjim treningom u Rotenburugu završava se prvi od tri predviđena mikrociklusa rada. U četvrtak prepodne, Stručni štab i reprezentativci imaće video analizu dosadašnjeg rada na pripremama, a već poslepodne nastaviti u uobičajnom ritmu. Po rečima tim menadžera reprezentacije, Nebojše Ilića svi igrači su u trenažnom procesu. Nemanja Bjelica još uvek ne radi sa loptom, dok Novica Veličković odrađuje kompletan deo kondicionih priprema, a učestvuje u pojedinim segemntima košarkaških treninga u dvorani.
13.07.2011. SMuška U20 reprezentacija spremna za start EP u Španiji
Reprezentacija Srbije doputovala je u Španiju, odradila prve trenige u Bilbau i spremno dočekuje start Evropskog prvenstva za igrače do 20 godina. Selektor naše mlade selekcije, Aleksandar Džikić, ne želi da daje prognoze oko krajnjeg dometa na šampionatu: - Postavil smo cilj da na svakom meču pružimo maksimum. Želimo da sami sebi posle svakog meča kažemo da smo dali sve od sebe, da ne bude kajanja da smo mogli kojim slučajem više da pružimo. Koliko će to biti dovoljno i kakav će biti naš konačni plasman, teško je predvideti pre početka turnira, prvih utakmica. Šampionat će biti veoma kvalitetan i ujednačen.
Nikada nijedna selekcija Srbije nije zavisila od pojedinca, međutim izostanak Dejana Muslija zbog povrede svakako je veliki hendikep? - Dejan Musli je bio veoma važna karika ove generacije. Definitivno, bez njega se menja fizionomija naše igre. Nećemo imati dominatnog igrača u reketu, određenu prednost pod oba koša. Međutim, nije bez razloga odavno rečeno, da koga nema, bez njega se može i mora. Zato ćemo sve karte baciti na kolektivnu igru.
Rivali Srbije u grupi A Evropskog prvenstva u Španiji su Rusija, Slovenija i Crna Gora? - Grupa je veoma jaka. Prema informacijama do kojih smo došli naši rivali dolaze u kompletnim, najjačim sastavima i sa ozbiljnim pretenzijama na visok plasman. Naravno, ni mi nismo došli bez ambicija. Ova generacija je šampionska, navikla je da pobeđuje i sigurno se voditi velika borba.
Prvi meč na šampionatu reprezentacija Srbije igra u četvrtak (15:45) u Bilbao Areni protiv selekcije Rusije: - Poznato je koliko je važan premijerni meč na svakom šampionatu. Nosi sa sobom određenu dozu pritiska, ali pozitivan ishod daje ogromnu količinu samopouzdanja pred naredne izazove. Bilo bi sjajno da startujemo pobedom, Učinićemo sve da tako bude - zaključio je selektor, U20 selekcije Srbije Aleksandar Džikić.
Reprezentacija Srbije obezbedila je plasman u četvrtfinale Evropskog prvenstva za igračice do 20 godina koje se održava u Novom Sadu i Zrenjaninu Izabranice selektora Milkana Mrđe pobedile su u 2. kolu grupe E druge faze šampionata selekciju Litavnije posle mnogo rezultatskih preokreta i bolje igre u finišu meča: Srbija U20 Litvanija U20 78:72 (22:26, 18:13, 21:10, 17:23). Plasman naše selekcije u grupi E i protivnik u četvrtfinalu biće poznat posle meča sa Rusijom u sredu od 20:30 časova. Slično kao i u duelu protiv Turske, naš tim nije u željenom ritmu počeo utakmicu. Litvanke su preuzele inicjitivu sredinom prve četvrtine i stigle do prednosti od 23:14. Ipak, mnogo boljom odbranom, organizovanijom igrom u napadu naš tim uspeva da preokrene rezultata i da na poluvreme ode sa minimalnom prednošću - 40:39.
Možda najbolju igru na šampionatu izabranice selektora Milkana Mrđe prikazale su u trećoj četvrtini. Sve je u našem timu funkcionisalo besprekorno u tim trenutcima. Posle vođstva od 61:49 na isteku 30. minuta činilo se da su sve dileme oko pobednika meča rešene. Međutim, dolazi do neshvatljivog pada koncentracije u igri naših mladih devojaka, što Litvanke koriste i serijom 14:2 u 36. minutu stižu do izjednačenja 63:63. Ipak, večeras odlične Snežana Čolić (18 poena, 4 skoka, 2 asistencije), Tijana Ajduković (19 poena, 7 skokova) i Maja Vučurović (16 poena, 5 skokova, tri asitencije) još jednom dokazuju da su najjače kad je najteže, vraćaju se sa ivice ambisa, pronalaze put do trijumfa vrednog četvrtfinala Evropskog prvenstva.
Selektor U20 reprezentacije Srbije Milkan Mrđa bio je zadovoljan isključivo pobedom i plasmanom u četvrtfinale, nikako igrom i opuštanjem u poslednjoj četvrtini. - Još jednom smo odigrali meč sa dosta oscilacija, ali sa na našu sreću sve na kraju dobro završilo. Ušli smo opušteno u četvrtu četvrtinu i umalo da izgubimo več dobijenu utakmicu. Retko izdvajam pojedince, ali Snežana Čolić je još jednom dokazala koliko je intiligentna igračica i dobar plejmejker. Sutra nam predstoji velika broba protiv selekcije Rusije koju smo pobedili u pripremnom periodu i koju dobro poznajemo. Pokušaćemo da pobedimo kako bi dobili neto lakšeg protivnika u četvrtfinalu.
Duško Savanović stigao je danas oko 16.30 časova, u društvu doktora reprezentacije Dragana Radovanovića, u nemačku vazdušnu banju Rotenburg i pridružio se pripremama najboljih košarkaša Srbije za Evropske prvenstvo u Litvaniji. Selektor Dušan Ivković prvi put od početka priprema ima na okupu sve kandidate koji konkurišu za nastup na šampionatu Evrope. Zacrtani plan priprema odvija se po planu. Prepodne reprezentativci trče u obližnjoj šumi i vežbaju u teretani dok se u večernjem terminu trenira u dvorani hotela Gebels.
12.07.2011. Proširen spisak kandidata muške U18 selekcije
Reprezentaciji Srbije do 18 godina koja se priprema za Evropsko prvesntvo koje se održava od 24. do 31. jula u Vroclavu (Poljska) priključiće se tri nova igrača. Selektor Marko Ičelić već u sredu na jutarnjem treningu moćiće da računa na Luku Mitrovića, Nemanju Krstića i Nemanju Dangubića koji su se na nedavno završenom Svetskom prvenstvu za igrače do 19 godina u Letoniji okitili srebrnom medaljom. Postojala je mogućnost da se pomenutom trilingu pridruži i Aleksandar Cvetković, član idealne petorke šampionata u Letoniji, ali je odlučeno da je za mladog plejmejkera bolje da se odmori posle velikih napora i propusti prvenstvo u Poljskoj. - Njihov dolazak pojačaće konkurenciju, učiniti da budemo još jači i sa većim ambicijama odemo na šampionat u Poljsku - ocenio je selektor Ičelić. U18 selekcija Srbije odigraće u četvrtak (19:00) u dvorani Vizura trenig utakmicu protiv univerzitetske reprezentacije Mađarkse. Srpski juniori ponovo će odmeriti snage sa daleko starijim rivalom, igračima koji već nekoliko godina igraju seniorsku košarku. - Ovoga puta naši protivnici biće u proseku četiri-pet godina stariji. Probaćemo da što pre uklopimo u tim nove igrače, isprobamo što više stvari koje vežbamo na treninzima i vidimo koliko smo trenutno spremni i u kavkoj smo formi - najavio je selektor U18 selekcije Srbije, Marko Ičelić. Posle provere protiv univerzitetske selekcije Mađarske, U18 selekcija Srbije putuje u petak u Atinu, gde će za vikend odigrati dve kontrolne utakmice protiv selekcije Grčke.
11.07.2011. Poznat spisak muške U20 reprezentacije za EP u Španiji
Selektor U20 reprezentacije Srbije Aleksandar Džikić, saopštio je konačan spisak igrača koji će učestvovati na Evropskom prvenstvu u Bilbau (Španija) koje se održava od 14. do 24. jula. U poslednjem trenutku selektor Džikić se zahvalio Petru Torlaku. - Ovo je definitvno bila najteža odluka u mojoj trenerskoj karijeri. Presudili su najsitniji detalji, bukvalno nijanse. Petar Torlak je sjajno radio i ponašao se sve vreme pripremnog perioda. Zaslužuje najfinije komplimente - obrazložio je svoju odluku, selektor U20 reprezentacije Srbije, Aleksandar Džikić. Srbiju će na Evropskom prvenstvu u Španiji predstavljati sledećih 12 igrača: Danilo Anđušić, Milić Balgojević, Branislav Đekić, Filip Đuran, Nemanja Jaramaz, Milan Milovanović, Nemanja Nedović, Nikša Nikolić, Dušan Ognjenović, Lazar Radosavljević, Nikola Rondović i Nikola Kalinić. Pored selektora Aleksandra Džikića u Stručnom štabu će biti pomoćni treneri Srđan Flajs i Mirko Ocokoljić, skaut Strahinja Vasiljević i fizioterapeut Todor Galić. Srbija će se na Evropskom šampionatu za igrače do 20 godina takmičiti u grupi A sa selekcijama Rusije, Crne Gore i Slovenije.
Reprezentacija Srbije napravila je veliki korak prema plasmanu u četvrtfinale Evropskog prvenstva za igračice do 20 godina koje se održava u Novom Sadu i Zrenjaninu. Izabranice selektora Milkana Mrđe savladale su selekciju Turske u okviru grupe E druge faze šampionata: Srbija U20 Turska U20 64:53 (17:18, 11:16, 20:11, 16:8). Mnogo teže nego što se očekivalo naše mlade devojke stigle su do veoma važne pobede. Bilo je mnogo problema u prvih 20 minuta u kojima su Turkinje sve vreme bile u vođstvu od pet do sedam poena. Naš tim održavle su u igri Sara Krnjić i Maja Vučurović postigavši u prvom poluvremenu po deset poena.
Sa mnogo više samopouzdanja i energije reprezentativke Srbije izašle su na parket u drugom poluvremenu. Zaigrale su daleko odlučnije u napadu, jače i čvršće u odbrani. Razigrana Marina Marković postigla je tri trojke i uz nekoliko kontranapada napravljena je serija 16:4 za vođstvo 48:41. Pokušavale su Turkinje da ponovo uhavte priključak, ali nisu uspevala da urade previše protiv čvrste odbrane naše selekcije koja je u poslednjem periodu igre primilia samo osam poena.
Najefikasnija u reprezentaciji Srbije bila je Maja Vučurović sa 19 poena, Sara Krnjić je uz 14 poena imala čak 18 skokova, dok je Marina Marković postigla 12 poena (tri trojke), ostale igračice nisu bile raspoložene u napadu, ali su pružile odličnu igri u defanzivi i dale ogroman doprinos novom trijumfu na šampionatu.
Selektor Milkan Mrđa, prokomentarisao je nešto lošiju igru u prvom poluvremenu i preporod u drugom delu: - Imali smo dosta problema sa zonskom odbranom rivala u prvih 20 minuta. Totalno su nas usporile, naterale da igramo poziciono što nam nikako ne odgovara. U nastavku smo promenili neka taktičke varijante, zaigrali čvršće u odbrani i stigli do veoema važne pobede. Rerpezentacija Srbije u drugom kolu grupe E igra utorak protiv selekcije Litvanije u Novom Sadu od 20:30 časova.
Predsednik Republike Srbije Boris Tadić čestitao je juniorskoj košarkaškoj reprezentaciji Srbije osvajanje srebrne medalje na Svetskom prvenstvu u Letoniji. - Najiskrenije vam čestitam osvajanje srebrne medalje. Ostvarili ste veliki uspeh. Želim vam još mnogo pobeda i medalja u nastavku karijere, poručio je predsednik Tadić u čestitki upućenoj mladim košarkašima.
11.07.2011. Muška U19 reprezentacija doputovala sa SP iz Letonije
Reprezentacija Srbije do 19 godina vratila se sa Svetskog prvenstva iz Letonije gde je ostvarila veliki uspeh osvajanjem drugog mesta i srebrne medalje. Selektoru Dejanu Mijatoviću, Stručnom štabu i reprezentativcima priređen je svečani doček na beogradskom aerodromu Nikola Tesla, a zatim održana medijska konferencija.
Selektor Dejan Mijatović pohvalio je sve igrače koji su se herojski borili u Letoniji i premašili po njegovom mišljenju sva očekivanja. - Nije bilo previše optimizma kad smo se okupili na početku priprema. Imali smo samo četiri nedelje da se spremimo, a dosta je igrača bilo povređeno. Ovu generaciju su mnogi potcenjivali, precrtavali. Zato smo se prvog dana dogovorili da radimo naporno, da budemo tim i pokažemo u Letoniji kako se brane boje Srbije. Koliko god sve izgledalo nestvarno čini mi se da smo premašili sve planove, iako ostaje žal zbog izgubljenog finala protiv Litvanije. Još jednom, momcima svaka čast na svemu prikazanom u Letoniji.
Selektor smatra da ova generacija ima ogroman potencijal, ali da je trenutno u najosetljivijem periodu, prelaska iz juniorske u seniorsku košarku. - Mnogo smo igrača izgubili, jer im u ovom možda najbitnijem periodu nije posvećivana posebna pažnja. Današnja košarka traži polivalentne igrače, koji mogu da igraju na više pozicija, budu ekstremno brzi. Ukoliko se prilagodimo svim ovim zahtevima, napravićemo ne samo dosta reprezentativaca, već i NBA asova.
Kapiten U19 selekcije Srbije, Đorđe Drenovac silno se obradovao medalji koja je mu je izmicala na prethodnim kadetskim i juniorskim šampionatima Evrope. - Ponekad je jedna lopta odlučivala, nekad nas je samo nekoliko sekundi delilo od medalje. Međutim, konačno smo se popeli na pobedničko postolje i dokazali svim da nismo gubitnici. Ovim momcima je velika čast biti kapiten, kao i sarađivati sa selektorom Mijatovićem i celokupnim Stručnim štabom. Aleksandar Cvetković je Svetsko prvenstvo u Letoniji završio kao član idealne petorke šampionata: - Mnogo je važnija medalja koju smo više nego zasluženo osvojili. Priznanje nikad ne bih dobio da nije bilo reprezentativnih drugova koji su na svakom meču izgarali na terenu. Uspeh smo postigli isključivo zahvaljujući timskom igrom i zajedništvom i dobrom atmosferom koje su nas krasile od prvog dana priprema.
10.07.2011. SP U19 U LETONIJI, FINALE: SRBIJA LITVANIJA 67:85
Reprezentacija Srbije nije uspela da osvoji zlatnu medalju na Svetskom prvenstvu za igrače do 19 godina u Letoniji. Izabranici selektora Dejana Mijatovića uprkos sjajnoj borbi u prvih 30 minuta finalne utakmice, nisu uspeli da u Rigi savladaju selekciju Litvanije koja je tituli evropskog, dodala i oreol svetskog šampiona: Srbija U19 Litvanija U 19 67:85 (13:18,19:21, 15:23,20:23). Odlično su naši mladi reprezentativci počeli najvažniju utakmicu u svojim dosadašnjim karijerama. Hrabro se suprostavili favorizovanim Litvancima koje je predvodio dominatni centar Jonas Valančiunas. Izjednačena borba vodili se do finiša prvog perioda igre - 13:15. Naš rival je do provg osetnijeg vođstva stigao u 17. minuta kad je rezultat na semfaoru glasio 30:22. Trojkom kapitena Đorđa Drenovca i poenima Bogića Vujoševića Srbija je uspela da uspostavi rezultatsku ravnotežu i opasno pripreti - 31:32. MVP šampionata u Letoniji, Valančiunas (17 poena u prvom poluvremenu) kažnjava greške naše ekipe u poslednjem minutu druge četvrtine za prednost svog tima od sedam poena.
Srbija je na početku druog dela igre još jednom pokazala da se nikad ne predaje i da ima čeličnu volju i karakter. Zaigrali su žešće u odrbani rešeni da sustignu prednost rivala. Serijom poena Bogdana Bogdanovića i Vujoševića rezultat je u 25. minutu bio izjednačen - 44:44. Na žalost bio je to početak kraja svih nadanja da izabranici selektora Mijatovića mogu do pobede i zlatne medalje. Usledila je ubrzo prestroga tehnička greška Nikoli Silađiju, a nešto kasnije i nameran faul Aleksandra Cvetkovića. Nervozu i pad koncentracije koriste Litvanci, poenima sa linije slobodnih bacanja i brzim kontranapadima prave odlučujuću seriju 13:0 i stiču nedostižnu prednost - 62:47. Pokušao je naš tim da u poslednjoj četvrtini napravi još jedan preokret, smanjio na 51:62, ali opterećen ličnim grešakama više od toga nije mogao da učini. Litvanci su jednostavno bili bolji u meču odluke, imali raspoloženog Valančiunasa strelca gotovo polovine poena novih svetskih šampiona.
Kapiten Đorđe Drenovac kao i svi ostali reprezentativci zaslužuju sve čestitke što su sjajno u Letoniji predstavili srpsku košarku, pokazali raskošan talenat, najavili blistavu budućnost i istakli kandidaturu da u bliskoj budućnosti budu članovi najboljeg seniorskog tima Srbije. Selektor U19 selekcije Srbije, Dejan Mijatović pokušavao je da nađe uzroke neuspeha u bitci za zlatnu medalju: - Spremili smo se da odigramo žestoko u odbrani svih 40. minutu, da usporimo Litvance i sprečimo kontranapade. Uspeli smo u tome u prvom poluvremenu. Još bolje smo počeli u nastavku, došli do izjednačenja, ali su usledile čudne sudijske odluke. Protivnik je šutirao osam slobodnih bacanja zaredom. Naši visoki igrači su potom ušli u problem sa ličnim greškama. Nismo uspeli da se u četvrtoj četvrtini vratimo u igru. Bez obzira na sve, ovo je ogroman uspeh. Ovi momci su bez razloga potcenjivani, precrtavani i zbog njih mi je medalja još draža. Dostojno smo reprezentovali Srbiju, dokazali da imamo svetlu budućnost. Bogić Vujošević, nije bio previše tuužan zbog poraza u finalnom meču: - Pružili smo maksimum, dali sve od sebe, ali jednostavno više nismo mogli. Presekle su nas sudijske odluke u trenutku kad smo izjednačili rezultat. To nikako ne umanjuje trijumf selekcije Litvanije. Srebrna medalja je sjajan uspeh ako se zna koliko smo imali problema sa povredama za vreme pripremnog perioda. Želeo bih da se zahvalim Stručnom štabu i saigračima na sjajnoj saradnji.
Marko Gujaničić kao i na svakom meču na šampionatu, tako i u finalnom dvoboju bo najborbeniji u našem tuimu: - Presudila je treća četvrtina. Bilo je potrebno da samo nekoliko minuta budemo u egalu sa Litvancima i sve bi bilo drugačije. Borili smo, dali sve od sebe, međutim Litvanije je bila bolja u finalu. Ovo je veliko, nezaboravno iskustvo za sve nas i moramo biti ponosni na naše igre i krajnji rezultat koji je osim nas samih malo ko očekivao.
CVETKOVIĆ U IDEALNOJ PETORCI Plejmejker reprezentacije Srbije, Aleksandar Cvetković izabran je u najbolju petorku Svetskog šampionata u Letoniji. Pored Cvetkovića u idelanom timu nalaze se još, MVP šampionata Jonas Valančiunas (Litvanija), Džeremi Lemb (SAD), Hju Grinvud (Australija) i Dmitri Kuljagin (Rusija).
DOČEK U 13 sati Reprezentacija Srbije stiže na beogradski aerodrom Nikola Tesla u ponedeljak u 13 sati kad će im biti priređen svečani doček povodom osvajanja srebrne medalje na Svetskom prvenstvu u Letoniji za igrače do 19. godina.
Muška reprezentacija Srbije do 16 godina osvojila je prvo mesto na međunarodnom kadetskom turniru u francuskom Riomu. U meču koji je odlučivao o prvom mestu, izabranici selektora Saše Nikitovića savladali su domaću selekciju i osvojili trofej namenjen pobedniku turnira: Francuska U16 Srbija U16 62:71 (16:28, 13:14, 16:15, 17:14). Pitanje pobednika praktično je rešeno u prvoj četvrtini koju je naša selekcija odigrala perfektno u napadu i stekla dvocifrenu prednost. U nastavku meča naš mladi tim pokazao je čvrstu igru u odbrani, kontrolisao rezultat, odoleo svim naletima Francuske selekcije i mirno priveo utakmicu kraju. Selektor srpskih kadeta, Saša Nikitović, sasvim razumljivo nije krio zadovoljstvo postignutim rezultatom. - Bilo je ovo prvo međunarodno iskustvo za sve reprezentativce. Svi su dobili priliku da igraju i pokazali se u savim lepom izdanju. Sve ono što smo vežabali na pripremama na Zlatiboru i Novom Bečeju, demonstrirali smo u Riomu. Ovaj rezultat nas neće uspavati, ostale su još tri nedelje do početka Evropskog šampionata u Češkoj i moramo nastaviti sa napornim radom - istakao je selektor Nikitovič. Za najboljeg igrača kadetskog turnira u Riomu proglašen je Đorđe Kaplanović, dok je trofej namenjen najboljem strelcu pripao Dušanu Ristiću. U16 reprezentacija Srbije je u prva dva kola turnira u Riomu savladala je selekcije Italije (101:82) i Grčke (91:77) SRBIJA U16: Jaramaz, Rebić 11, Pušica 4, Đukanović 13, Gudurić 5, Majstorović 2, Popović, Simeunović, Tejić 2, Kaplanović 18, Šaljić 6, Ristić 10.
10.07.2011. Seniorska reprezentacija otputovala na pripreme u nemačku banju Rotenburg
Tačno u podne sa beogradskog aerodroma Nikola Tesla seniorska reprezentacija Srbije otputovala je za Frankfurt odakle će autobusom do krajnjeg odredišta, 150 kilometara udaljene vazdušne banje Rotenburg gde će obaviti bazični deo priprema za Evropsko prvenstvo u Litvaniji. U Nemačku je otputovalo 16 igrača: Miloš Teodosić, Stefan Marković, Milenko Tepić, Aleksandar Rašić, Uroš Tripković, Dragan Milosavljević, Ivan Paunić, Marko Kešelj, Nemanja Bjelica, Marko Čakarević, Milan Mačvan, Novica Veličković, Nenad Krstić, Kosta Perović, Boban Marjanović i Mile Ilić.
U Beogradu je zbog rutinskih pregleda ostao Duško Savanović, koji će se sa doktorom reprezentacije Draganom Radovanovićem pridružiti ekipi u utorak 12. jula. - Prilikom redovnih testiranja kod Duška Savanovića su primećene funkcionalne prolazne smetnje u srčanom radu. Želimo da isključimo svaku dilemu i u ponedeljak obavimo još nekoliko rutinskih pregleda. Verujem da će sve biti u redu i da će Duško već utorak biti u Nemačkoj i pridružiti se ostalim reprezentativcima istakao je doktor Radovanović i naglasio da će Novica Veličković, zbog povrede kolena i butnog mišića, prve nedelje trenirati smanjenim intenzitetom, dok se kod Nemanje Bjelice mora biti strpljiv i sačekati da operisana kost šake potpuno zaraste i zaceli.
Selektor Dušan Ivković, prilikom polaska u Nemačku, istakao je koliko je ekipi potreban mir da bi se ispunio plan i program možda najvažnijeg dela pripremnog perioda. - Odlučili smo se da dosadašnju bazu Folgariju zamenimo za Rotenburg, došlo do zasićenja, jer smo se poslednjih godina pripremali u Italiji. Ova promena će svakako dobro doći igračima, kako bi mogli da se u potpunom miru što bolje pripreme. Treniraćemo u mikrociklusima, tri dana po dva treninga, zatim slobodno pre podne i ponovo rad poslepodnevnim časovima. Ovo je mlad tim koji ima dosta prostora da unapredi svoju igru i bude još bolji - naglasio je selektor Ivković.
Reprezentaciji se priključio i kapiten Nenad Krstić koji je propustio uvodni deo priprema u Beogradu: - Mislim da nisam puno propustio. U Moskvi sam tri dana bio na lekarskim pregledima i potpuno sam zdrav, što je najvažnije. Svaki dan sam trčao, tako da sam spreman za sve napore koji nas očekuju u Rotenburgu u kojem sam već bio 2003. kad smo se spremali za Evropsko prvenstvo u Švedskoj.
Mile Ilić koji je u petak pozvan da se priključi reprezentaciji nije krio zadovoljstvo što će putovati u Nemačku i biti deo nacionalnog tima. - Počastvovan sam reprezentativnim pozivom. Ostaje mi samo da opravdam poverenje selektora, pružim maksimum na svakom treningu i što bolje se pripremim tokom boravka u Rotenbergu. Pored selektora Dušana Ivković i 16 igrača u Nemačku su otputovali i članovi Stručnog štaba, pomoćni treneri Aleksandar Kesar i Dušan Gvozdić, kondicioni trener Duško Marković, tim menadžer Nebojša Ilić, fizioterapeuti Dušan Sajić i Dušan Popović i ekonom Jovica Aničić. Seniorska reprezentacija Srbije vraća se sa priprema iz Nemačke 23. jula.
Gotovo po istom scenariju najbolje srpske juniorke su u Kikindi i treći put uzastopno pobedile vršnjakinje iz Rumunije. Posle trijumfa u petak (79:33) i subotu (93:33), izabranice selektora Zorana Kovačića su i danas lako izašle na kraj sa domaćinom Evropskog prvenstva koje se od 4. do 14. avgusta održava u Oradei: Srbija U18 Rumunija U18 71:35 (18:14, 23:10, 15:4, 15:7). Za razliku od prva dva meča selekcije Rumunije bila je donekle ravnopravan rival u prvih 15 minuta. Sve ostalo bilo je u znaku naših mladih devojaka. Odigrale su odličnu odbranu u drugom poluvremenu i dozvoli protivnicama da postignu samo 11 poena. - Razlika u klasi je trenutno velika. Probali smo sve taktičke varijante, odigrali neke akcije koje nismo dovoljno trenirali, tako da su nam ovi susreti sa selekcijom Rumunije ipak bili od koristi - ocenio je selektor Zoran Kovačić. Tijana Đukić zbog povrede ruke morala je da napusti pripreme u Kikindi, tako da selektor Kovačić trenutno na raspolaganju ima 15 igračica. SRBIJA U18: Bošnjak, Marinković 11, Vidaković 4, Milovanović 2, Topuzović 2, Stanačev 10, Stanković 4, Tošković 2, Janković 8, Rajić 3, Vučković 13, Vida 8. RUMUNIJA U18: L. Pal, Lače, Balakeanu 2, Moraru 13, Grigore 4, S. Pal 5, Dimitrače 6, Blejan 4, Branaru, Domokos 1, Demetar.
Najmlađa muška reprezentacija Srbije koja se priprema za Letnji olimpijski festival mladih u Trabzonu (Turska) uspela je da se u Novom Bečeju u drugoj trening utakmici revanšira kadetskoj selekciji Bosne i Hercegovine. Posle poraza u subotu (55:67) izabranici selektora Vanje Guše uspeli su danas da odigraju mnogo bolje i ostvare trijumf: Srbija BIH U16 68:64 (27:19, 14:15, 12:12, 15:18). Mladi srpski tim počeo je odlično utakmicu, poveo posle samo dva minuta igre sa 7:0 i najavio da ima pobedničke ambicije. Agresivnom odbranom i presingom po celom terenu stekli su solidnu prednost već posle prve četvrtine. U nastavku utakmice vodila sa ravnopravna borba. Srpski košarkaši su sve vreme bili u vođstvo, jer su za razliku od jučerašnje utakmice uspostavili kontrolu skoka i mnogo preciznije izvodili slobodna bacanja. Selekcija BIH pripretila je u finišu meča, ali su izabranici selektora Vanje Guše uspeli da pronađu najbolja rešenja i sačuvaju pobedu. SRBIJA: Ilkić 3, Zagorac 16, Daskalović 6. Simić, R. Đoković, Jugović 10, Starinčević 9, Veljković, Bursać, Simović 14, Koračin, Matić. BIH U16: Ivković 5, Kelečević 3, Garić 2, Zaheračić 10, Omerović, Lulić 16, Petković 6, Karamatić 12, Maslać 4, Marijan 2, Predić 2, Kolaković.
09.07.2011. SP U19 U LETONIJI, 1 / 2 FINALE: SRBIJA ARGENTINA 76:71
Reprezentacija Srbije igraće u finalu Svetskog prvenstva za igrače do 19 godina u Letoniji Izrabranici selektora Dejana Mijatovića posle divovske borbe savladali su u Rigi u polufinalnom meču vršnjake iz Argentine 76:71 (16:14, 12:18, 29:22, 19:17) i u nedelju od 20:15 časova će se protiv selekcije Litvanije boriti za zlatnu medalju. Veliki ulog koji sa sobom nosi polufinalni meč uslovio je da obe ekipe počnu jako nervozno. Nešto bolje su se snašli Argentinci i poveli sa 9:4. Srbija je preko raspoloženog Nemanje Bešovića uspela da uspostavi ravnotežu i minimalnim rezultatom dobije prvu četvrtinu - 16:14
Tajno oružje selektora Dejan Mijatovića za ovaj duel bio je Bogdan Bogdanović. Momak koji je počeo šampioant povređen i kome nije išlo kako je želeo odigrao je najbolje kad je bilo najvažnije. Posle njegove serije od sedam poena naši mladi igrači stekli su prednost u 15. minutu od 24:19. Ipak, finiš poluvremena pripao je Gaučosima koji na odmor odlaze sa prednošću 32:28.
Aregentici su treći period igre otvorili šutem za tri poena i poveli sa maksimalnih 35:28. Međutim, naš tim tada pokazuje koliko je mentalno jak i da ima šampionski karakter. Bešoviću i Bogdanoviću, pridružili su se Bogić Vujošević i Marko Gujaničić i Srbija je ponovo prešla u vođstvo 49:45. Rezultatska neizvesnost vladala je do 36. minuta i rezulatata 63:63. Bogdanović i Gujanićić postižu dve uzastopen trojke, a Vujošević precizno pogađa sa linije slobodnih bacanja u samom finišu za finale i ogroman uspeh mladih košarkaša Srbije.
Bogdan Bogdanović (25 poena, 8 skokova, tri blokade), Nemanja Bešović (15 poena, 7 skokova), Bogić Vujošević (11 poena, 6 asistencija) i Marko Gujaničić (14 poena, 6 skokova, 2 asistencije) bili su najzapaženiji, ali reprezentacija Srbije pokazala je još jednom da ima čeličnu volju, pobednički karakter i da igra najkoleketivniju košarku na šampionatu u Letoniji. Bez obzira šta izabranici selektora Dejana Mijatovića urade u nedelju u finalu protiv Litvanije, oni su naši ŠAMPIONI Selektor Dejan Mijatović smatra da su njegovi izabranici verovali u pobedu i da se nijednog trenutku nisu predavali: - Vera u sopstvene moći je bila presudna. Nije sve išlo lako u duelu sa odličnom selekcijom Argentine. Međutim, znamo koliko vredimo i kakve igrače imamo, a naš kvalitet i karakter moraju da dođu do izražaja. Pred finalni duel selektor Dejan Mijatović dao je jasnu poruku igračima: - Nije bitno koja je košarkaška sila je ispred nas, već koju svetinju branimo. Mi u Letoniji branim čast srpske košarke. Tako su razmišljale mnoge trofejne generacije pre nas, tako razmišljamo i mi. Litvavanci jesu najjači tim na šampionatu, ali ako žele da to potvrde i osvoje zlato moraće da nas pobede. Učinićemo sve da im pokvarimo planove.
Najefikasniji igrač utakmice, Bogdan Bogdanović bio je presrećan posle plasmana u finale: - Ovo je veliko iskustvo. Odigrali smo strašnu utakmicu. Od samog početka imali smo pravi pristup. Drago mi je da sam pomogao drugovima i da sam se konačno vratio u pravi ritam. Litvnci su nam stari dužnici i verujem da je došao trenutak za veliki revaš. Potrošili smo dosta energije protiv Argentine, ali ostalo je snage da odigramo najbolje i damo sve od sebe u finalnom meču.
Nemanja Bešović odigrao je najbolju utakmicu na šampionatu, a njegovim zakucavanjem u poslednjoj sekundi stavljena je tačka na veličanstvenu pobedu. - Presudila je naša ogromna želja da se plasiramo u finale i borimo se za zlatnu medalju. Odigrali smo sjano u odbrani, pametno u napadu. Presrećan sam, kao i svi moji drugovi. Nikola Silađi smatra da Srbija može da se suprostavi Litvaniji u finalnom meču: - Igraćemo bez ikakvog opterećenja. Postigli smo veliki uspeh. Izgubili smo od Litvanije u grupnoj fazi šampionata, znamo gde smo grešili i verujem da možemo do zlata.
Ženska reprezentacija Srbije savladala je selekciju Nemačke u okviru 3. kola grupe A na Evropskom prvenstvu za igračice do 20 godina koje se održava u Novom Sadu i Zrenjaninu: Srbija U20 Nemačka U20 82:68 (14:9, 22:14, 18:27, 28:18). Ovim trijumfom izabranice selektora Milkana Mrđe osvojile su prvo mesto u grupi A i u sledećoj fazi šampionata igraće protiv selekcija Turske, Litvanije i Rusije. Pod utiskom nesrećnog poraza od selekcije Poljske posle produžetaka, naše mlade devojke nisu briljirale protiv Nemačke. Samo na trenutke prikazale su blistavu igru koja je podsetila na meč prvog kola protiv Ukrajine. Prvo poluvreme Srbija je rešila u svoju korist rezultatom 36:23 i kad se očekivalo da nastave da povećavaju prednost došlo je do naglog pada u igri naših reprezentativki. Nemice su iskoristile nedostatak koncentracije u igri srpskih devojaka i posle trećeg perioda smanjile rezultat na zabrinjavajučih 54:50. Ipak, Snežana Čolić (16 poena, 3 skoka, 6 asistencija, Sara Krnjić (12 poena, 8 skokova), Tijana Ajduković (12 poena, 7 skokova) i Marina Marković (17 poena, 5 skokova) nisu dozvolile iznenađenje i na kraju su uspele da stignu do relativno ubedljive pobede:
Ženska juniorska reprezentacija Srbije još jednom je u Kikindi deklasirala selekciju Rumunije u okviru priprema za Evropsko prvenstvo u Oradeji. Izabranice selektora Zorana Kovačića su posle trijumfa u petak (79:33) danas bile još ubedljivije i efikasnije: Srbija U18 Rumunija U18 93:33 (26:3, 10:17, 33:8, 24:5). Pitanje oko pobednika meča, rešeno je već posle prve prvih deset minuta igre (26:3). Ipak, Rumunke su odigrale iznad svih očekivanje u drugom periodu i taj deo igre rešeile u svoju korist. U drugom poluvremenu juniorska reprezentacija Srbije je dominirala, iz minutu u minut povećevala prednost i samo se postavljalo pitanje sa koliko poena razile će slaviti novu pobedu. Konačnih 60 poena razlike realan je odnos snaga posle svega viđenog u dvorani u Kikindi. Juniorske selekcije Srbije i Rumunije odigraće u nedelju i treću kontrolnu utakmicu. Meč počinje u 10:00 časova. SRBIJA U18: Bošnjak 16, Marinković 7, Janković, Kovačević 20, Milovanovič 7, Stančev 12, Tošković 8, Đukić 4, Topuzović, Brajković 13, Đorđević 4. RUMUNIJA U18: L. Pal 11, Lače, Balekeanu 3, Grigore 10, Ditrače 6, Blejan, Branaru, Domokos, Demetar 2.
Najmlađa muška reprezentacija Srbije, koja se priprema za Letnji olimpijski festival mladih u Trabzonu (Turska) poražena je u Novom Bečeju u prvoj pripremnoj utakmici. Bolji od izabranika selektora Vanje Guše bili su kadeti selekcije Bosne i Hercegovine: Srbija BIH U16 55:67 (14:15, 8:22, 18:16, 15:14). Reprezentativci BIH ključnu prednost napravili su u drugom periodu igre koji su rešili u svoju korist sa 22:8. Mladi igrači Srbije zaigrali su mnogo bolje i agresivnije u drugom poluvremenu, ali su uspeli samo da se izbore za častan poraz. Uzroke poraza izabranika selektora Vanje Guše treba tražiti u lošem izvođenju slobodnih bacanja (7 od 19) i manjem broju skokova od protivnika (24 - 38). Isti rivali odigraće u nedelju od 12:00 časova još jednu trening utakmicu u Novom Bečeju.
Najbolji srpski katedi briljiraju na međunarodnom turniru u francuskom Riomu. Posle ubedljivog trijumf u 1. kolu protiv vršnjaka iz Italije (101:82), danas su prikazali još jednu odličnu predstavu i savladali selekciju Grčke sa 91:77 (24:26, 25:19, 20:19, 22:13). Iako je selektor reprezentacije Srbije do 16 godina, Saša Nikitović u odnosu na prvi meč delimično promenio tim, to se uopšte nije odrazilo na igru. Posle nešto rezervisanijeg početka, naš mladi tim je zaigrao mnogo efikansnije u napadu i stekao prednost posle prvih 20. minuta - 49:45. Posle izjednačene treće četvrtine, U16 selekcije Srbije odigrala je odlično u finišu meča i gotovo rutinski stigla do novog sigurnog trijumfa. Svi izabranici selektora Nikitovića, dobili su priliku da igraju i skoro svi su se upisali u listu strelaca.
Ženska reprezentacija Srbije do 20 godina poražena je u okviru drugog kola grupe A Evropskog prvenstva koje se održava u Novom Sadu i Zrenjaninu. Izabranice selektora Milkana Mrđe izgubile su od selekcije Poljske posle velike drame, neizvesne završnice i petominutnog produžetka: Srbija U20 Poljska U20 73:76 (18:19, 16:14, 15:13, 18:21, 6:9).
U veoma izjednačenoj utakmici, ekipe su se uglavnom smenjivale u vođstvu. Vodile se velika borba u kojoj rivali nikako nisu uspevali da steknu osetniju prednost. Na samo dva ipo minuta pre kraja selekcija Poljska ipak dolazi do vođstva 64:61. Međutim, naše košarkašice prave odličnu seriju i trojkom Marine Mrković i pogotkom kapitena Tine Jovanović preokreću rezultat na 66:64. Najraspoloženiji u selekciji Srbije, odlična Sara Krnjić (26 poena, 13 skokova) na žalost u poslednjih 30 sekundi pogađa samo jedno od četiri slobodna bacanja za 67:64. Najbolja igračica selekcije Poljske, Magdalena Zietara sa poslednjim zvukom sirene, sa više od osam metara postiže pogodak za tri poena i odvodi meč u produžetak.
U dodatnih pet minuta igre Poljakinje su se mnogo bolje snašle, iskoristile greške naših igračica i stigle do vredne pobede. Reprezentativke Srbije sjajno su se borile, pružile ponovo vrlo dobru igru, a jedan od razloga poraza mogu da potraže u lošem izvođenju slobodnih bacanja, jer su od 28 pokušaja bile uspešne samo 12 puta.
Selektor ženske U20 reprezentacije Srbije, Milkan Mrđa preuzeo je na sebe odgovornost za poraz od selekcije Poljske: - Očigledno je da psihološki nismo bili spremni za ovaj duel, a kad je tako, trener je najveći krivac. Napravili smo suviše grešaka, promašili čak 16 slobodnih bacanja i što je najgore potcenili rivala. Ovo mora da bude poraz otrežnjenja ako želimo da ostvarimo naše ciljeve i ostvarimo visok plasman na ovom šampionatu.
Reprezentacija Srbije u okviru 3. kola grupe A igra u subotu od 20:30 časova u Novom Sadu protiv selekcije Nemačke.
Reprezentacija Srbije plasirala se u polufinale Svetskog prvenstva za košarkaše do 19 godina koje se održava u Letoniji i boriće se za jednu od medalja Izabranici selektora Dejana Mijatovića pobedili su u četvrtfinalnom duelu u Rigi selekciju Australije sa 93:74 (22:12, 20:26, 27:10, 24:26).
Maksimalno motivisani i spremni za veliku bitku, naši reprezentativci su sjajno počeli četvrtfinalni duel protiv Australije. Odličnom odbranom protivniku su dozvolili prvi poen iz igre tek u petom minutu. Krajem prve četvrtine vođstvom 20:9 stečen je zavidan kapital. Visinsku dominaciju srpske nade koristile su da što češće poentiraju iz reketa preko centara Luke Mitrovića (17 poena, četiri skoka), Marka Gujaničića (10 poena, sedam skokova) i Nemanje Bešovića (11 poena, po dva skoka i blokade). Sredinom drugog perioda prednost je iznosila i rekordnih 12 poena 39:27. Međutim, selekcija Australije do kraja poluvremena, usled naglog pada u igri Srbije, uspeva preko raspoloženog Grinvuda da smanji zaostatak na prema prikazanoj igri minimalnih - 42:38.
Prvo poene u nastavku igre postigla je selekcija Australije i stigla do rezultata 42:40. Od tog trenutka na terenu je postojao samo jedan tim - Srbije. Briljantom igrom, napravljene je serija 27:8, posle koje je otklonjena svaka dilema oko pobednika meča. Raspoloženim centrima, pridružili su se igrači sa bekovskih pozicija: Aleksandar Cvetković (15 poena, pet skokova, četiri asistencije), kapiten Đorđe Drenovac (17 poena, po tri skoka i osvojene lopte) i Petar Lambić (12 poena, šest skokova). U finišu meča Australija je igrala sa čak pet bekova, pokušavala da ugrozi prednost srpskih nada šutevima iz daljine, ali su izabranici Dejana Mijatovića uvek pronalazili rešenje da se suprostave i sačuvaju ubedljivu pobedu.
Ipak, ključna prednost je napravljena u skokovima (32 - 22) što je pomoglo selekciji Srbije da postigne 48 poena iz reketa. Naš tim je igrao mnogo kolektivnije, organizovanije i bolje od svog rivala i sasvim zasluženo se plasirao u polufinale gde ću mu protivnik biti selekcija Argentine. Polufinalni duel između Srbije i Argentine igra se u subotu od 20:15 časova.
Selektor Dejan Mijatović bio je presrećan posle sjajne pobede i pohvalio sve reprezentativce: - Ovi momci su fantastični. Meč protiv Kanade bio je gotovo eliminacioni, a oni su ostvarili pobedu od 30 poena razlike, danas protiv odlične selekcije Australije slavili su 20 poena prednosti. Naš rival je veći deo meča igra sa četiri niska igrača, ali smo uspeli da se prilagodimo. Odigrali smo čvrsto u odbrani, imali deset skokova više od rivala, postigli više od polovine poena iz reketa. Međutim, možda je važnije od svega što smo svih 40 minuta odigrali kolektivno, što su svi igrači dali ogroman doprinos pobedi. Nećemo se zadovoljiti postignutim. Idemo dalje u borbu za medalje.
Luka Mitrović odigrao je još jednu odličnu partiju i dao veliki doprinos plasmanu Srbije u polufinale: - Četvrtfinalni meč je najvažniji na šampionatu. U slučaju pobede sledi bitka za medalje, ako se izgubi sve je gotovo. Psihološki smo bili odlično pripremljeni. Sjajno smo počeli meč, stekli prednost, ali smo dozvoli Australiji da se vrati u igru. Kad smo se odlepili u trećoj četvrtini, nismo popuštali do samog kraja. Ovo što smo ostvarili do sada je veliki uspeh, ali verujem da možemo još više. Medalja je sada veoma blizu i treba sve učiniti da bude naša.
Mladi reprezentativci Srbije kojima je ovo prvo iskustvo na međunarodnoj sceni, sa dozom grča su odigrali prvu četvrtinu. Međutim, u nastavku su se oslobodili treme i pokazali raskošni talenat. Presudan je bio drugi period igre koji je naša selekcija dobila rezultatom 32:13.
Selektor Nikitović je ukazao šansu svim igračima, a posebno raspoloženi danas su bili Dušan Ristić sa 20 i Brano Đukanović sa 17 poena.
U drugom kolu turnira u Riomu, selekcija Srbije do 16 godina igra u subotu sa selekcijom Grčke od 15:30 časova.
Muška juniorska reprezentacija Srbije savladala je i drugoj trening utakmici u Skoplju dve godine stariju selekciju Makedonije. Izabranici selektora Marka Ičelića posle trijumfa u četvrtak (74:62) u petak su bili još ubedljiviji: Makedonija U20 Srbija U 18 70:83 (15:16, 19:22, 19:22, 17:23).
U18 reprezentacija Srbije igrala je u nekompletnom sastavu zbog bolesti nekolicine igrača usled stomačnog virus. Ipak, srpski juniori su uspeli da odigraju još jednu dobru utakmicu i ostvare trijumf u pripremnom periodu za Evropsko prvenstvo u Vroclavu (Poljska).
- Jedva smo sastavili tim za duel sa Makedonijom. Većina igrača ima problema sa stomačnim virusom. Dobro smo se borili, imali kontrolu skoka, bili dobri u odbrani i na kraju stigli do sasvim zaslužene pobede protiv starijeg i iskusnijeg rivala - ocenio je selektor srpskih juniora, Marko Ičelić.
Mile Ilić, košarkaš FMP Železnika, dobio je poziv da se priključi pripremama seniorske reprezentacije Srbije za Evropsko prvenstvo Litvaniji. Selektor Dušan Ivković odlučio da zbog neplaniranih otkaza i povreda pozove novog igrača. Mile Ilić je već danas trenirao sa reprezentacijom, putovaće u nedelju na visinske pripreme u Nemačku i ravnopravno će konkurisati za mesto u timu na šampionatu Evrope u Litvaniji.
Mile Ilić je rođen 2. juna 1984. godine u Tuzli. Visok je 216 santimetara i igra na poziciji centra. U karijeri je nastupao za KK FMP Železnik, Nju Džersi Netse, Kolorado, Lokomitvu - Rostov, Bilbao, Kahasol i Metalac iz Valjeva. Prošle godine se vratio u KK FMP Železnik i imao veoma uspešnu sezonu.
Mile Ilić je bio u sastavu selekcije Srbije i Crne Gore na Svetskom prvenstvu Japanu 2006. godine. Za reprezentaciju je odigrao 27 mečeva i postigao 60 poena.
Ženska reprezentacija Srbije perfektno je startovala na šampionatu Evrope za košarkašice do 20 godina koje se održava u Novom Sadu i Zrenjaninu. Izabranice selektora Milkana Mrđe odigrale su briljatno u prvom kolu grupe A i ubedljivo savladale selekciju Ukrajine u dvorani u Novom Sadu: Srbija U20 Ukrajina U20 81:51 (20:14, 21:13, 19:12, 21:12).
Duel Srbije i Ukrajine bio je ravnopravan samo u prvih pet minuta utakmice (8:8). Kolektivnom igrom, granitnom odbranom, velikim brojem poena iz kontranapada i retko viđenom dominacijom u skoku, naše mlade devojke su u finišu prvog poluvremena stigle do ogromne prednosti - 40:22.
Odnos snaga nije se menjao ni u nastavku igre. Srpske nade su u furioznom tempu lomile otpor rivala u čijim redovima su jedino bile raspoložene Malašenko i Iagupova. Selektor Milkan Mrđa ravnomerno je podelio minute svojim izabranicma, a svih 12 košarkašica upisalo se u listu strelaca i pokazalo raskošan talenat. Opuštanja i pada u igri naše selekcije nije bilo do poslednje sekunde, o čemu svedoči podatak da su do maksimalne prednosti stigle trojom Marine Marković sa zvukom sirene za kraj utakmice (81:51). Srbija je u duelu protiv Ukrajine imala čak 62 skoka (30 ofanzivnih) devet asistencija i 16 ukradenih lopti. Najefikasnije u našem timu bile su Sara Krnjić sa 16 i Jelena Prvulović i Maja Vučurović sa po deset poena. Za skakačku dominaciju najzaslnužije su bile Tijana Ajduković sa 12 uhvcaćenih lopti (sedam u napadu), dok su kapiten Tina Jovanović i Krnjić imale po osam skokova.
Selektor Milkan Mrđa uprkos fantastičnoj pobedi nije bio previše euforičan: - Odigrali sasvim dobru utakmicu. Devojke su ispoštovala sve dogovore i sprovele ih u delo. Pokazali smo ogromnu želju, sjajno se borili i diktirali tempo do poslednjeg sekunda. Ovo je bio duel za prvo mesto u grupi. Samo smo prvih pet minuta bili u grču, što je sasvim razumljivo zbog važnosti premijernog meča na šampionatu. Ovo nije naš makismum, što ćemo pokazati u nastavku prvenstva - istakao je selektor Milkan Mrđa.
Jelena Prvulović uverava da je kolektivna igra naše reprezentacije bila predudna: - Odlično smo ušli u utakmicu, iako smo dosta respektovali selekciju Ukrajine. Međutim, uspeli smo da zaustavimo njihove najbolje igrače i rano steknemo veliku prednost. Posle je naravnbo sve bilo lakše. Još jednom se pokazalo kad odigramo timski da svakoga možemo da pobedimo.
Reprezentacija Srbije do 18 godina nastavlja sa pobedama u sklopu priprema za Evropsko prvenstvo koje se održava u Vroclavu (Poljska) od 21. do 31. jula. Izabranici selektora Marka Ičelića pobedili su u Skoplju selekciju Makedonije koja je u proseku dve do tri godine starija od naših momaka: Makedonija U20 Srbija U18 62:74 (21:21, 11:19, 17:18, 13:16). U18 reprezentacija Srbije ključnu prednost napravila je u drugom periodu. Kapital od sedam do 14 poena prednosti mudro je čuvan najviše zahvaljujući dominaciji našeg tima u skoku (44 - 29). Maksimalno vođstvo naše nade imale su 32. minutu kada su povele sa 63:49. Rutinskom igrom meč je priveden kraju, a svaki reprezentativacdobio je dobio priliku da na parketu provede više od 10 minuta. Selektor Marko Ičelić bio je zadovoljan što su ispravljene greške iz prethodnih pripremnih utakmica: - Kontrola skoka konačno je bila na odličnom niovu. Posebno me raduje da su spoljni igrači izgubili za 40 minuta samo pet lopti. Našli smo način da pariramo jačoj i iskusnijoj selekciji Makedonije. Ravnopravno smo raspodeli minutažu, skoro svi su se upisali u listu strelaca, tako da ovu proveru možemo smatrati uspešnom - zaključio je Marko Ičelić, selektor U18 reprezemtacije Srbije. Selekcije Makedonije U20 i Srbije U18 odigraće u petak u Skoplju još jednu utakmicu. Duel počinje u 19:00 časova. MAKEDONIJA U20: Apostolov 9, Dikovski 3, Markovski 10, Osman 12, Todorov, Stankov, Delipetrov 5, Gajdadžijev 3, Petrov 18, Dinkovski, Biljanovski, Gogočevski. SRBIJA U18: Avramović 5, Bezbradica 13, Gavrilović 2. M. Janković, N. Janković 12, Micić 7, Miljenović 5, Milošević 10, Mišković 2, Popovski Turanjanin 11, Radičević 7, Reljić, Zečević,
Poslednjih 15 minuta treninga košarkaške reprezentacije Srbije u beogradskoj dvorani Sport Eko bio otvoren za predstavnike medija. Novinari su imali prilike da snime i fotografišu, finiš trećeg uvodnog treninga izabranika Dušana Ivkovića pred put na visinske pripreme u Nemačku, a zatim da razgovaraju sa čalanovima Stručnog štaba i reprezentativcima.
Iako je na parketu vežbalo samo devet košarkaša, selektor Dušan Ivković bio je smiren i staložen: - Ovo je uvodni deo priprema. Nedelja u kojoj smo planirali da sve igrače polako dovedemo na nivo slične fizičke pripremljenosti, kako bi u Nemačkoj počeli ozbiljno da radimo. Ovo je idealan period da svi igrači reše privatne i zdravstvene probleme - istakao je selektor Ivković.
Kapiten Nenad Krstić je opravdano odsutan i u Beograd dolazi u subotu. Miloš Teodosić je na lekarskim pregledima u Moskvi posle potpisivanja ugovora sa CSKA, dok je Stefan Marković danas promovisan u Valensiji, Trening u dvorani Sport Eko samo su posmatrali Duško Savanović, Kosta Perović i Nemanja Bjelica, dok je Novica Veličković radio smanjenim intezitetom. - Duško Savanović je tokom lekarskih pregleda imao aritmiju i preporučeno mu je da miruje. Novica Veličković ima probelema sa mišićem leve noge, dok Kosta Perović treba da ide na magnetnu rezonancu stopala. Što se tiče Nemanje Bjelice on neće moći da radi sa loptom do 1. avgusta. On je velika nada srpske i evropske košarke i moraćemo da sačekamo da se potpuno oporavi kako bi bio u funkciji tima - objasnio je Ivković.
Uprkos zdravstevnim problemima reprezentativaca, kojima treba dodati nedolazak na pripreme Raduljice, Rakovića i Radenovića, selektor Dušan Ivković je i dalje veliki optimizam: - Počeli smo sa priprema ranije od svih selekcija. Nadamo se da ćemo se što pre kompletirati. Igrači koji su trenutno spremni za rad, moraju od prvog dana u Nemačkoj krenuti sa maksimalnim radom. Radićemo u Rotenburgu u tri mikrociklusa, posle svakog ciklusa u prepodnevnim časovima imaćemo video analizu rada na treninzima. Ovaj period je od presudne važnosti, jer se moramo što bolje fizički pripremiti. Analiziraćemo urađeno i videti da što spremniji dođemo u Vršac kad ćemo se mnogo ozbiljnije baviti košarkom - zakljućio je Dušan Ivković i ponovio da trenutno neće biti pozivani novi igrači, ali da se pažljivo prate pojedini košarkaši iz mlađih reprezentativnih selekcija.
Novica Veličković je zbog bola u mišiću trenirao odvojeno od reprezentativnih drugova, ali velikog borca sjajno raspoloženje ne napušta ni jednog trenutka: - Mišić kvadricepsa leve noge je neznatno trofirao, osećam bol čak i prilikom zagrevanja. Nisam još uvek spreman za velike napore, ali sam nadam da ću što pre moći da se priključim ekipi i raditi punim intezitetom. Svima je poznato koliko sam spreman da se žtrvujem za reprezentativni dres i pomognem Srbiji da ostvari što bolji rezultat u Litvaniji.
Marko Kešelj je sa lakoćom završio trening. Potpuno je spreman za sve napore koje čekaju reprezentativce do početka Evropskog šampionata: - Ista ekipa je na okupu više od tri godine. Sa selektorom Ivkovićem prošli smo pripreme za šampionat Evrope u Poljskoj i Svetsko prvenstvo u Turskoj, tako da je svima poznat sistem rada i šta se od nas očekuje. Ovaj deo priprema je voma važan. Ukoliko se spremimo kao ranijih godina, moćićemo u Litvaniji sa svima ravnopravno da igramo u borimo se za visok plasman.
Najbolji srpski košarkaši će u petak prepodne raditi u teretani dvorane Pionir i imati futing u Zvezdarskoj šumi, u subotu je slobodan dan, a u nedelju se putuje u Nemačku.
Dejan Bodiroga, koji je Evroligu osvajao tri puta, u dva navrata sa Panatinaikosom (2000, 2002) i jednom sa Barselonom (2003), izarazio je zadovoljstvo dobijenim priznanjem: - Mislim da je Evroligi bilo potrebno ovako nešto nakon toliko godina i čestitam im na ovom uspehu. Nadam se da će ova zgrada biti naša kuća dugi niz godina. Velika je čast za mene što je jedna od sala ponela moje ime. Naporno sam radio, kao i mnogo ljudi, da učinim Evroligu boljom. Zadovoljstvo je biti deo Evroligine porodice.
Željku Obradoviću je pored navedenog priznanja Evrolige uručena i nagrada " Aleksandar Gomeljski ", kao najboljem treneru u sezoni 2010 / 11. Obradović je ove sezone sa Panatainaikosom osvojio Evroligu, osmu evropsku krunu u trofejnoj karijeri. - Veoma sam ponosan. Jedini sam trener kome je pripala ova čast i to je zasluga svih igrača sa kojima sam radio svih ovih godina, a ne samo moja. Nadam se da će ova zgrada biti kuća svih nas koji radimo u košarci i koji podržavamo projekat Evrolige. Verujem da će Evroliga napredovati u svim segemntima u bliskoj budućnosti - istakao je Obradović.
U srdačnom razgovoru, predstavnici srpske i francuske košarkaške organizacije, najavili su daleko aktivniju saradnju i odigravanje prijateljskih utakmica u svim kategorijama. Predsednik Francuske federacije Žan Pjer Sjutat prisustvovao je u novosadskom hotelu Park svečanom otvaranju Evropskog prvenstva za košarkašice do 20 godina koje se od 7. do 17. jula održava u Novom Sadu i Zrenjaninu.
06.07.2011. SP U19 u LETONIJI: SRBIJA KANADA 94:73
Reprezentacija Srbije ubedljivo je u Rigi savladala selekciju Kanade 94:73 (23:14, 24,12, 25:20, 22:27) u okviru 3. kola druge faze grupe F Svetskog prvenstva u Letoniji i obezbedila plasman u četvrtfinale. Iako je duel bio od velike važnosti i sa sobom nosio ogroman pritisak, U19 reprezentacija Srbije odigrala je odlično, deklasirala neugodnog protivnika i plasirala se među osam najboljih timova na šampionatu.
Kanađani su izabranicima selektora Dejana Mijatovića parirali samo u prvih pet minuta utakmice kad su uspeli da povedu 11:9. Do kraja prve četvrtine naš mladi tim pravi seriju 14:3 i najavljuje sjajnu utakmicu i veliku pobedu. Drugi period utakmice počeo je trojkama Bogdana Bogdanovića i Nikole Silađija. Prednost reprezentacije Srbije konstatno se povećavala, a maksimalno je izonosila na kraju prvog poluvremena - 47:26. U prvih 20 minuta Srbija je imala procenat šuta iz igre zavidnih 63 % (trojke 5 od 7) uz 11 asistencija i 18 skokova (pet ofanzivnih).
Ništa se u odnosu snaga nije promenilo ni u drugom poluvremenu. Reeprezentacija Srbije je nastavila da dominira, čvrstom odbranom demoralisala selekciju Kanade, a tečnom i efektnom igrom u napadu u 35. minutu stigla do maksimalne prednosti od 33 poena prednosti - 85:52. Svih 12 igrača je prvi put na šampionatu dobilo priliku da zaigra, a čak šestorica reprezentativaca imala su dvocifren poenterski učinak. Najefikasniji je bio kapiten Đorđe Drenovac sa 14 poena, po 13 su postigli oporavljeni Bogdan Bogdanović i Marko Gujaničić, 11 Petar Lambić, a po deset Luka Mitrović i Nikola Silađi.
Selektor Dejan Mijatović iszakao je važnost duela protiv Kanade I pohvalio učinak svih reprezentativaca: - Na nekin način ovo je bila eliminaciona utakmica. Momci su odigrali sjajno, iako je Kanada atipična ekipa, sa četiri spoljna igrača i centrom visokim 223 santimetra. Odigrali smo odlično u odbrani, dok je u napadu sve funkcionisalo besprekorno. Igralo je svih 12 igrača i svako od njih je dao veliki doprinos pobedi. Plasmanom u četvrtfinale oostvarili smo primarni cilj, međutim sa ovakvim pristupom igri možemo još više. Dan odmora pred odlučujuće mečeve dobro će nam doći.
15:20, 17:19, 25:18) u okrviru 2. kola druge faze Svetskog prvenstva u Letoniji za igrače do 19 godina i napravila veliki korak prema plasmanu u četvrtfinale.
U veoma uzbudljivom i izjednačenom duelu, izabranici Dejana Mijatovića uspeli su da reše pitanje pobednika sredinom poslednje četvrtine kad su serijom 11:3 uspeli da steknu prednost 63:57 i sačuvaju je do samog kraja.
Naš tim je sjajno počeo susret i posle samo tri minuta igre vodio 10:2. Reeprezentativce Hrvatske nije služuio šut na startu meča, ali su se raspucali u drugoj četvrtini i preokrenuli rezultat u svoju korist u 16. minutu - 26:21. Ipak, Drenovac i drugovi uspevaju da do pauze dođu do izjednačenja - 31:31.
Ekipe su su smenjivale u vođstvu i u trećem periodu. Mladi srpski tim uspeo je trojkom Gujaničića da povede 46:41, ali su Hrvati najviše zahvaljujući Dariju Šariću ovaj deo igre ipak rešili u svoju korist 50:48. Poslednji deo utakmice, bio je ujedno i najbolje izdanje U19 reprezentacije Srbije na šampionatu u Letoniji. Jakom igrom u odrbani, mudro i racionalno u napadu, bez ishitrenih šuteva i izgubljenih lopti uspeli su da stignu do veoma vredne pobede.
Kapiten Đorđe Drenovac bio je danas najraspoležniji sa 19 poena, dok su po 12 postigli Aleksandar Cvetković (10 u poslednjoj četvrtini), Petar Lambić (četiri skoka) i Marko Gujaničić (devet skokova). Veliki doprinos pobedi dali su i centri reprezentacije Srbije Nemanja Bešović (sedam poena, pet skokova) i Luka Mitrović (pet poena, sedam skokova) nateravši najveću hrvatsku uzdanicu Darija Šarića da zbog pet faulova napusti igru u 35. minut. Reprezentacija Srbije poslednju utakmicu druge faze na Svetskom prvenstvu u Letoniji igra u sredu od 11:15 časova protiv Kanade. U slučaju pobede izabranici Dejana Mijatovića obezbediće plasman u četvrtfinale.
Selektor Dejan Mijatović istakao je posle meča da je pobeđen veliki protivnik:
- Hrvatska je u dosadašnjem delu šampionata sigurno igrala najlepšu košarku. Pobedili su nas pre tri nedelje na turniru u Trevizu sa 20 poena razlike. Izvukli smo pouke iz tog meča. Odigrali sjajnu odbranu na centru Šariću i plejmejkeru Katiću. Imali smo četiri igrača sa dvocifrenim poenterskim učinkom. Kapiten Drenovac je odigrao kapitenski, Cvetković bio sjajan u finišu meča, ali i svi ostali zaslužuju čestitike za prikazanu borbenost i ogromno požrtvovanje.
Bogdan Bogdanović još uvek oseća posledice povrede skočnog zgloba, ali se trudi da na svakom meču pruži što veći doprinos.
- Nisam još uvek u pravom ritmu, ali dajem sve od sve od sebe da pomognem ekipi. U duelu sa selekcijom Hrvatske kljućan je bio početak meča. Ukoliko dobro krenemo, steknemo samopouzdanje, možemo protiv svakog da se borimo za pobedu. Blizu smo plasmana u četvrtfinale, a onda je sve moguće, pa i borba za medalje.
Selektoru Dušanu Ivkoviću na prvoj prozivci javilo se 15 igrača sa prvobitnog spiska od 19 imena. Miroslav Raduljica je još ranije otkazao selektoru, Milovan Raković ima porodičnih problema, Nenad Krstić će se pripremama priključiti 9. jula, dok Ivan Radenović nije još uvek odlučio da li će priključiti reprezentaciji Srbije. U hotelu Zira pojavili su se Miloš Teodosić, Stefan Marković, Milenko Tepić, Aleksandar Rašić, Uroš Tripković, Dragan Milosavljević, Ivan Paunić, Marko Kešelj, Nemanja Bjelica, Marko Čakarević, Milan Mačvan, Duško Savanović, Novica Veličković, Kosta Perović i Boban Marjanović.
Okupljanju reprezentacije prisusvovali su i potpredsednici KSS Dejan Bodiroga i Dejan Tomašević, kao i generalni sekretar Saveza, Andrija Kleut.
Posle sastanka sa reprezentativcima i Stručnim štabom, novinarima se najpre obratio Dragan Đilas, predsednik Košarkaškog saveza Srbije: - Ovim momcima dugujem veliku zahvalnost što će žrtvovati skoro dva meseca posle napornih klupskih sezona kako bi se na pripremama izborili da nose dres sa nacionalnim grbom i da što bolje reprezentuju Srbiju na šampionatu u Litvaniju. Nikako ne smemo da im stvaramo pritisak da moraju biti prvaci Evrope, već moramo da im pomognemo, pružimo svaku vrstu podrške. Veliku zahvalnost dugujem i mojim saradnicima, potredesdnicima Dejanu Bodirogi i Tomaševiću, Vuku Mitroviću i generalnom sekretaru Andriji Kleutu, što smo za kratko vreme uspeli da popravimo finasijsku situaciju u Savezu, pronađemo nove sponozore, isplatimo deo zaostalih nagarada reprezentativcima i Stručnom štabu. Međutim, tu se ne smemo zaustaviti. Treba ulagati u košarku, u mlađe kategorije, stvoriti još bolje uslove.
Selektor Dušan Ivković, najpre je predočio plan i program rada do odlaska na pripreme u nemački Rotenburg 10. jula: - Nisu svi reprezentativci u istom psiho-fizičkom stanju. Zbog toga ćemo obaviti neophodne lekarske pregleda i uraditi sva potrebna medicinska testiranja kako bi svi postepeno ušli u pravi ritam priprema. U planu je rad u teratani i trčanje, dok ćemo održati i tri košarkaška treninga u poslepodnevnim časovima u dvorani Sport Eko.. Verujem u ove momke, koji su pokazali da izgaraju u reprezentativnom dresu na Evropskom prvenstvu u Poljskoj i Svetskom šampionatu u Turskoj. Moramo se što bolje pripremiti i biti spremni do početka turnira u Litvaniji. Trenutno je najveći problem povreda Nemanje Bjelice, ali doktori i fizoterapeuti iz Stručnog štaba uveravaju da će uskoro biti spreman.
Selektor je objasnio zašto se na prvoj prozivci pojavilo 15 umesto predviđenih 19 reprezentativaca: - U medijima se već dosta pisalo o otkazivanju Miroslava Raduljice. Nenad Krstić je kasno završio sezonu u Americi, potpisao je novi ugovor za CSKA, obavlja lekarske preglede i kapiten dolazi uskoro i za njega ne treba previše brinuti. Milovan Raković kasni na pripreme, jer ima porodićnih problema, dok je sa Ivanom Radenovićem specifična situacija. Činjenica je da u reprezentaciju nije dobio pravu šansu, iako je dva puta pozivan. Jednom je otpao zbog povrede, a drugi put sam dao prednost mlađem i perspektivnijem igraču, Milanu Mačvanu. Zato je u dilemi, trenutno je bez angažmana, tražio je vremena da donse odluku. Razgovarali smo dugo, Ivan je pristojan, kulturan mladić.
Upitan da li će zbog neplaniranih problema sa centrima pozvati nekog novog igrača, selektor Dušan Ivković je odgovorio: - Za sada neće biti novih poziva, ali tu mogućnost ne odbacujem. Videćemo, počeli smo pripreme među prvim selekcijama koje će učestvovati na šampionatu Evrope, tako da je za sada vreme naš saveznik.
Plejmejker reprezentacije Srbije, Miloš Teodosić, u sjajnom raspoloženju stigao je na početak priprema za Evropsko prvenstvo u Litvaniji: - Znam da nam predstoji paklen rad, ali tako je uvek na pripremam reprezentacije. Međutim, uvek je u timu sjajna atmosfera, tako da se sve lakše podnosi. Znam da sve ljubitelje košarke u našoj zemlji interesuje razultat koji ćemo ostvariti u Litvaniji. Međutim, još je rano za bilo kakve prognoze. Potrebno je da krenemo sa maksimalnim radom od prvog dana priprema. Ipak, uveran sam, ako se dobro spremimo i na svakom meču pružimo 100 odsto naših mogućnosti imamo šansu da protiv svakog rivala igramo ravnoprravno i borimo se za pobedu.
NEBOJŠA ILIĆ NOVI TIM MENADŽER SENIORSKE REPREZENTACIJE SRBIJE
Nebojša Ilić je novi tim menadžer seniorske reprezemtacije Srbije. Na tom mestu nasledio je Miroslava Berića. - Počastvovan sam pozivom da budem deo reprezentacije Srbije. Spreman sam da budem 24 časa na usluzi reprezentativcima, Stručnom štabu i medijima. Predstoji nam dva meseca napornih priprema, zato ću sa moje strane učiniti sve da napravimo dobru atmosferu, kako bi sve izgledalo lakše i lepše, a da kruna naše saradnje bude dobar rezultat na šampioantu u Litvaniji - istakao je Nebojša Ilić.
04.07.2011. SP U19 U LETONIJI: SRBIJA LITVANIJA 54:71
Reprezentacija Srbije izgubila je u Rigi od selekcije Litvanije na startu druge faze Svetskog prvenstva za igrače do 19 godina: Srbija Litvanija 54:71 (8:19, 13:14, 22:15, 11:23).
Izabranici selektora Dejana Mijatovića loše su počeli meč protiv Litvanije. Prve pooene postigli su tek u 4. minutu, dozvolili raspoloženom rivalu da povede na startu 7:0, a krajem prve četvrtine sa 26:8. Nešto boljom igrom u finišu prvog poluvremena Srbija je uspela da smanji veliku prednost protivnika i ode na odmor sa nešto manjim zaostatkom - 21:33.
Drugo poluvreme počelo je sjajno za naš mladi tim. Serijom 9:1 zaostatak je smanjen na ohrabrujućih 30:34. Uspostavljena je ravnoteža igre i rezultata i činilo se da će doći do velikog preokreta. Optimizam je porastao u 34. minutu kad je poenima Luke Mitrovića Srbija uspela da izjednaći na 48:48. Međutim, tada je naš tim praktično stao. Litvanci prave seriju 23:3 i na kraju stižu do ubedljive pobede.
Šut nikako nije služio reprezentativce Srbije o čemu svedoči procenat uspešnosti od samo 30 % što je uz 15 izgubljenih lopti bila ogromna prepreka na putu do trijumfa.
- Loše smo počeli utakmicu, nedovoljno angažovano u odbrani, što je protivnik umeo da kazi i stekne veliku prednost. Ono što me raduje, jeste činjenica da su momci pokazali karakter, uspeli da se vrate u igru i stignu do izjednačenja. Imali smo nekoliko napada da preuzmemo vođstvo, ali smo svojim greškama, nerezonskim šutevima dozvolili Litvancima do dođu do poebede.
U19 reprezentacija Srbije u utorak od 11:15 časova igra protiv selekcije Hrvatske koja je posle uzbudljive završnice savladala Egipat sa 83:81
Najstariji evropski košarkaški kamp Profesor Aleksandar Nikolić svečano je otvoren na Zlatiboru. Kamp je ove godine 36. put okupio dečake i devojčice iz celog sveta. Samo u prvoj, od ukupno četiri smene, prisutno je 120 devojčica i dečaka, a sa njima radi 18 trenera. Polaznici kampa stigli su svih kontinenata, a osim Srbije i zemalja iz regioona, na Zlatiboru su i deca iz SAD, Australije, Portugalije, Španije, Grčke, Švedske.
Kamp je otvorio direktor Dušan Pavićević, a svečanom otvaranju, pored brojnih legendi srpske košarke, prisustvovala je i potpredsednica Košarkaškog saveza Srbije, zadužena za žensku košarku Ana Joković. Specifičnost ovog kampa je, da jedini u Evropi organizuje i kamp za devojčice. Treću godinu za redom ovim delom kampa stručno rukovodi Marina Maljković.
Ženska reprezentacija Srbije do 18 godina pretrpela je poraz u trening utakmici odigranoj u Žitištu od dve godine starije selekcije Francuske: Srbija U18 Francuska U20 54:78 (7:24, 8:18, 18:22, 21:14). Srpske juniorke nalaze se tek na početku priprema i ovo im je bio prvi kontrolni meč, dok je reprezentacija Francuske u top formi pred start Evropskog prvenstvo koje 7. jula počinje u Srbiji.
Daleko iskusnije, brže i fizičke domintatnije košarkašice iz Francuske kontrolisale su igru i rezultat u prvih 20 minuta. U nastavku su izabranice selektora Zorana Kovačića, odigrale odlično zonsku odbranu, pogodile nekoliko šuteva za tri poena i izborile se za častan poraz.
Reprezentacija Srbije do 18 godina ponovo je bila bolja od dve godine starije selekcije Bosne i Hercegovine u kontrolnoj utakmici odigranoj u dvorani Vizura sport: Srbija U18 BIH U20 77:75 (25:11, 22:24, 12:20, 18:20). Izabranici selektora Marka Ičelića odigrali su vrlo dobro u prviih 20 minuta utakmice, sredinom druge četvrtine imali su prednost i od 18 poena razzlike. Međutim, serijom grešaka i brzopletih šuteva, dozvolili su iskusnijoj selekciji BIH da najpre izjednači, a u finišu meča stigne i do minimalnog vođstva. Samo dve sekunde pre kraja utakmice gosti su imali prednost 75:74, ali je Nenad Miljenović iz ugla, pogodio težak šut za tri poena i doneo novu pobedu reprezenaciji Srbije u pripremnom periodu. Selektor selekcije Srbije do 18 godina, Marko Ičelić, zadovoljan je igrom u prvom delu meča, ali ga brinu oscilacije i veliki pad u nastavku: - Ovo već postaje simptomatično. Počinjemo dobro, brzo stičemo prednost, a onda sami sebe uvodimo u probleme i vraćamo protivnika rezultatski u utakmicu. Moramo pod hitno da rešimo taj problem i budemo mnogo konstantiji u igri - zakljućio je selektor Marko Ičelić. SRBIJA U18: Avramović 1, Bezbradica 9, Bojić 6, Gavrilović, M. Janković 4, N. Janković 11, Micić 5, Miljenović 18, Milošević, Mišković 8, Popovski Turanjanin 13, Reljić 2. BIH U20: Gajić 6, Lončar 4, Vrabac 18, Halilović 2, Buza 11, Ivić 2, Bulić 15, Rikalo 2, Mujić, Kurtić 3, Sejftić 10, Lukić 2.
Ako je u prve dve trening utakmice (74:73,56:53) između kadetkinja Srbije i Rumunije odigrane u Kikindi vladala velika neizvensot, a pitanje pobednika rešvano u samom finišu, u trećem meču nije bilo nikakvih uzbuđenja. Izabranice selektora Zorana Kovačića deklasirale su svoje rivalke sa 44 poena prednosti: Srbija U16 Rumunija U16 86:42 (17.10, 25:8, 18:15, 26:9).
02.07.2011. Trening utakmica u Novom Sadu: SRBIJA U20-FRANCSUKA U20 70:50
Ženska selekcija Srbije do 20 godina odigrala je u Novom Sadu poslednju pripremnu utakmicu pred početak Evropskog prvenstva koje se održava u Srbiji od 7. do 17. jula. Izabaranice Milkana Mrđe su drugi put zaredom ubedljivo pobedile vršnjakinje iz Francuske 70:50 (8:10, 27:8, 14:16, 21:16). Kao i u petak u Zrenjaninu, selekcija Francuske bila je ravnopravan rival našoj reprezentaciji samo u prvih deset minuta. Ponovo je druga četvrtina bila najbolji deo igre naših mladih devojaka koju su rešile u svoju korist sa čak 19 poena razlike.
Na opšte iznenađenje reprezentativke Francuske, nemoćne da se suprostave našoj selekcji, demonstrirale su grubu, u nekim trenutcima i pogibeljnu igru. Najgore je prošla Ivana Grbić koje se povredila u drugoj četvrtini i tek posle lekarskih pregleda biće poznato da li će biti spremna da zaigra na Evropskom šampionatu.
Reprezentacija Srbije do 18 godina savladala je u dvorani Vizura sport dve godine stariju selekciju Bosne i Hercegovine sa 91:84 (29:20, 26:24, 13:24, 23:18). Bio je to treći trijumf izabranika selektora Marka Ičelića u pripremnom periodu za Evropsko prvenstvo koje se od 21. do 31. jula održava u Vroclavu (Poljska).
Odlično prvo poluvreme odigrala je U18 reprezentacija Srbije. Protiv dve godine starije i iskusnije selekcije Bosne i Hercegovine dominirala je u gotovo svim segmentima igre u prvih 20. minuta. Nastavili su u istom ritmu i na startu trećeg perioda kad su stekli maksimalnu prednost od 16 poena razlike (62:46). Međutim, dolazi do naglog pada koncentracije, što je selekcija BIH U20 iskoristila i stigla do izjednačenja - 68:68. Do preokreta nije došlo, jer su naši mladi reprezentativci ponovo bili na visini zadatka u poslednjoj četvrtini kad su požrtvovanom i mudrom igrom igrom stigli do zasluženog trijumfa. Selektor Marko Ičelić nije ima previše zamerki na račun svog tima: - Odlično smo počeli utakmicu, brzo uspostavili naš ritam igre i stekli ubedljivu prednost. Do pada u igri, došlo je ponajviše zbog umora, jer smo u četvrtoj nedelji priprema. Takođe, još uvek imamo problema sa zonskom odbranom protivnika. Ono što me posebno raduje je karakter koji su reprezentativci pokazali u četvrtoj četvrtini kad su uspeli da povrate samopouzdanje i ostvare pobedu protiv dve do tri godine starijeg protivnika. Selekcije Srbije U18 i BIH U20 odigraće u nedelju u dvorani Vizura sport još jednu utakmicu. Duel počinje u 12:00 časova.
Gotovo po istom scenariju, kadetkinje Srbije i Rumunije odigrale su još jednu uzbudljivu utakmicu u Kikindi u sklopu priprema za Evropsko prvenstvo u Italiji (od 11. do 21. avgusta). Ponovo su se naše mlade košarkašice bolje snašle u finišu meča i stigle do novog trijumfa: Srbija U16 Rumunija U16 56:53 (10:16, 14:8, 18:13, 14:16).
Svih 40 minuta vodila se velika borba u kojoj su se obe selekcije smenjivale u minimalnom vođstvu. Međutim, izabranice selektora Zorana Kovačića pružaju maksimum u odlučujućim trenutcima. U prvom meču (74:73) pobedu je donela Aleksandra Crvendakić trojkom dve sekunde pre kraja meča. Ovoga puta ponovo se činilo da je reprezentacija Rumunije bliža trijumfu. Imale su gošće prednost minut pre karaja 53:51, ali su Dragana Nikolić i Tijana Cukić u samom finišu postigle pet uzastopnih poena za novo slavlje kadetkinja Srbije.
Selekcije Srbije i Rumunije do 16 godina odigraće u nedelju u Kikindi i treću kontrolnu utakmicu. Meč je zakazan za 10:00 časova.
Muška reprezentacija Srbije do 20 godina i drugi put je bila bolja od selekcije Izraela. U drugom meču istih rivala, u dvorani Šumice, izabranici Aleksandra Džikića ostvarili su još jedan trijumf: Srbija U20 Izrael U20 86:79 (23:13: 16:26, 30:17, 17:23).
Za razliku od meča odigranog u petak (121:106) ovoga puta igralo se po klasičnom sistemu, četiri puta po deset minuta. Reprezentativci Srbije su odigrali mnogo bolje i čvršće u odbrani, ali ih je šut slabije služio nego u prvoj utakmici. Meč su obeležile rezultatske serije, koje su naizmenično pravile obe ekipe. Naš tim je posebno dobro odigrao prvu i treću četvrtinu, kad je dominirao terenom i ostvario nedostižnu prednost.
Reprezentacija Srbije do 19 godina savaladala je u Lijepaji selekciju Egipta 85:67 (25:17, 20:18, 19:18, 21:14) u okviru 3. kola grupe D i plasira se u drugu fazu Svetskog prvenstva u Letoniji.
Do drugog trijumfa na šampionatu u Letoniji, izabranici Dejana Mijatovića stigli su mnogo teže nego što krajnji rezultat govori. U19 reprezentacija Srbije igrala je vrlo dobro do 16 minuta, kad je kolektivnom igrom, velikim brojem asistencija i dominacijom u skoku stekla vođstvo od 39:23. Šampioni Afrike uprkos rezultatskom zaostatku nisu se predavali. Selekcija Egipta odigrala je iznad svojih realnih mogućnosti u finišu druge i na startu treće četvrtine. Rezultat u 26. minutu glasio je 48:46 za Srbiju koja je u ovom periodu promašila dosta slobodnih bacanja i izgubila nekoliko lopti.
Do kraja trećeg perioda reprezentativci Srbije uspeli su da se konsoliduju, odigraju mnogo bolje i steknu deset poena prednosti (63; 53) što im je omogućilo da u poslednjem periodu zaigraju mnogo rasterećenije i sa dosta više samopouzdanja. Lepršavom, gotovo rutinskom igrom u finišu uspeli da ipak ostvare ubedljivu pobedu i prenesu dva važna boda u drugu fazu takmičenja. Reprezentacija Srbije imala je čak 43 skoka i 18 asistencija na meču protiv selekcije Egipta. Naši reprezentativci nisu dobro izvodili slobodna bacanja (16 - 27), a izgubili su 15 lopti. Najefikasniji u našem timu bio je Aleksandar Cvetković sa 24 poena, Petar Lambić je postigao 12, a Marko Gujaničić 11 uz 14 skokova. Bogić Vujošević i Lambić ostvarili su po pet uspešnih dodavanja.
Selektor U19 reprezentacije Srbije, Dejan Mijatović priznaje da je očekivao težak meč protiv Egipta, posle emotivnog pražnjenja posle duela sa selkcijom SAD. - Momci su teško podneli poraz protiv Amerikanaca. Ovo nam je bila treća utakmica u nizu. Dobro smo počeli stekli lepu prednost, međutim došlo je do velikog pada u našoj igri između 16. i 26. minuta. Uspeli smo da se vratimo, zaigramo jako u odbrani, presečemo nekoliko lopti i ostvarimo ubedljivu pobedu. Očekuju nas još teža iskušenja u drugoj fazi, ali ako budemo preziznije šutirali slobodna bacanja i smanjimo broj izgubljenih lopti, možemo se nadati dobrom rezultatu i plasmanu u četvrtifnale. U nedelju je na Svetskom prvenstvu Letoniji slobodan dan. Sledeću utakmicu U19 reprezentacija Srbije igra u ponedeljak u Rigi protiv drugoplasirane ekipe iz grupe C.
Ženska reprezentacija Srbije do 20 godina ubedljivo je u Zrenjaninu pobedila vršnjakinje iz Francuske sa 64:42 (19:16, 15:2, 18:15, 12:9). Bila je ovo 13. utakmica izabranica selektora Milkana Mrđe u pripremnom periodu za Evropsko prvenstvo koje sledeće nedelje počinje u Srbiji i 12. pobeda.
Veoma kvalitetna selekcija Francuske bila je ravnopravan rival našem mladom timu samo u prvoj četvrtini. Meč je rešen u drugom periodu, kad su gošće postigle samo dva poena za deset minuta. Sve reprezentativke Srbije odigrale su sjajno u odbrani, a posebno raduje podatak o 16 asistencija i čak 17 ukradenih lopti. Selektor U 20 selekcije Srbije Milkan Mrđa bio je više nego zadovoljan igrom svog tima: - Devojke su ispoštovale sve zadatke. Izgarale su u odbrani, odigrale mudro u napadu, dokazale još jednom da dobar tim ne čini 12 najboljih igrača, več grupa koja najbolje funkcioniše. Ovo je recept po kome se možemo nadatu dobrom rezultatu na Evropskom prvenstvu. SRBIJA U20: Stanković, Čolić 5, Prvulović 7, Vučurović 6, Marković 5, Jovanović 5, Krnjić 13, Ajduković 7, Grbić 2, Milenković, Stančić 6, Nikolić 8. FRANCUSKA U20: Gandega 8, Goubo 2, Elenga 4, Bousba, Stranc 6, Samson 8, Minte 2, Eustak, Morel, Vastelink 2, Le Marek 2, Kore 8.
Ženske kadetske selekcije Srbije i Rumunije odigrale su u Kikindi prvu od tri utakmice u sklopu priprema za Evropsko prvenstvo koje se održava Kaljariju (Italija) od 11. do 21. avgusta. U uzbudljivom finišu mnogo bolje su se snašle izabranice Zorana Kovačića i ostvarile minimalan trijumf - 74:73 (20:19, 16:22, 18:14, 20:18).
Selekciji Rumunije pripao je prvi deo igre, jer su strpljivom igrom koristile nedostak visokih igračica u našoj ekipi usled povrede centra Jelene Ćirić. Reprezentacija Srbije zaigrala je mnogo brže u nastavku i posle brojnih kontranapada uspela da preokrene rezultat. Ipak, samo dve sekunde pre kraja Rumunke su imale prednsot 73:71, kad je Alekdsandra Crvendakić postigla trojku i postavila konačan rezultat - 74:73.
Selekcije Srbije i Rumunije do 16 godina odigraće u subotu u Kikindi još jednu utakmicu sa početkom u 18:00 časova.
U sklopu priprema za Evropsko prvenstvo u Španiji (14. - 24. jul) reprezentacije Srbije i Izraela do 20 godina odigrale su u dvorani Šumice prvu od dve trening utakmice. Trijumfovali su izabranici Aleksandra Džikića sa 121:106 (38:30, 26:23, 37:30, 20:23). Veliki broj poena ne treba da čudi, jer je utakmica igrana nešto duže nego uobičajno, tačnije četiri puta po 12 minuta.
Selekcija Srbije nije imala većih probelma protiv vršnjaka iz Izraela. Od starta meča naše nade su povećavala prednost koja je najviše iznosila u trećem periodu utakmice - 27 poena. Za razliku od turnira u Italiji, šut je izvanredno služio naše igrače. Pogodili su koš selekcije Izraela iza linije za tri poena čak 16 puta.
Selekcije Srbije U20 i Izraela U20 odigraće u subotu još jednu trening utakmicu u dvorani Šumice. Meč počinje u 17:30 časova.
Selekcija SAD je od samog početka bila u vođstvu. Međutim naš mladi tim se nije predavao. Velikom borbenošću uspevali su da nadoknade fizičku dominaciju rivala i inferiornost u skoku. Do prve ozbiljnije prednosti Ameriknaci su stigli u 17. minutu kad su poveli 36:26.
U drugom poluvremenu naš tim izlazi na parket sa još većom željom i odlučnošću da rivalu pruži što jači otpor. Konačno je proradio šut, koji nikako nije služio naš tim u prvih 20 minuta. Rezultat takve igre bilo je i prvo vođstvo koje usledilo posle trojke Bogića Vujoševića u 28. minutu - 51:50. Amerikanci su se veoma brzo trgli i napravili seriju 11:2 za novu osetniju prednost - 61:53.
Poslednji period igre bio u znaku reprezentacije Srbije. Luka Mitrović i Aleksandar Cvetković postigli su zajedno 21 poen, ali ipak nedovoljno za veliku pobedu. Samo tri minuta pre kraja meča Srbija je imala prednost 75:71. Međutim, ponovo su izgubljene lopte u finišu skupo koštale naše nade. Amerikanci su uspeli da ponovo da preokrenu rezultata i povedu 80:78, iako im nije bilo lako kada je Cvetković četiri sekunde pre kraja šutirao za tri poena i zamalo bio neprecizan. U našem timu ponovo je najefikasniji bio Aleksandar Cvetković sa 20 poena, a odličnu igru je prikazao i Marko Gujaničić, koji je uz 16 poena imao i četiri ukradene lopte.
Selektor Dejan Mijatović je posle duela sa Amerikancima upozorio da ekipa mora što pre da se okrene sutrašnjoj utakmici sa Egiptom.
- Odigrali smo sjajnu utakmicu, ali smo ipak ostali bez bodova. U nekim segmentima smo nadigrali Amerikance, koji su imali čak 13 skokova više, od kojih su nam oni ofanzivni zadavali dosta problema. Uspeli smo da ih nateramo da prihvate naš stil igre, onemogućili im kontranapade, što nam je pomoglo da preokrenemo rezultat. Imali smo skoro dobijenu utakmicu, ali nekoliko promašaja i izgubljenih lopti u poslednjem minutu koštalo nas je velike pobede. Moramo što pre da zaboravimo ovaj poraz i da u duelu protiv Egipta ostvarimo trijumf koji će nam omogućiti da u drugu fazu prenesemo dva boda - rekao je Mijatović.
U19 reprezentacija Srbije u okviru 3. kola D grupe igra u subotu od 12.45 časova protiv selekcije Egipta koja je u drugom kolu iznenadila Kinu i posle produžetka trijumfovala sa 100:96 (16:10, 18:15, 22:18, 20:33, 24:20).
