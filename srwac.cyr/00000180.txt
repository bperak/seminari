Vasiona, kosmos, život tri dana Stvaranja
Intervju sa protojerejem Leonidom Cipinom
Otac Leonid Cipin je sveštenik koji je tokom godina služenja osnovao sedam parohija u Nemačkoj. U vreme davanja ovog intervjua (1. februar 2010. godine) bio je na čelu parohije Svete Trojice u Dortmundu, u Berlinskoj eparhiji.
Izvan Nemačke otac Leonid je čuven kao originalan teolog, poznat po knjizi Dakle, šta su to dani Stvaranja?, koja je u stvari odlomak iz njegovog fundamentalnog dela Vasiona, kosmos, život tri dana Stvaranja, objavljenog početkom 2009. godine.
Otac Leonid: Tema porekla stvorenog sveta interesovala me je, može se reći, od ranog detinjstva. Sredinom 50 - ih godina pročitao sam u časopisu Mladi tehničar čuvenu studiju o Velikom Prasku putem kojeg je pokrenut naš univerzum, o poreklu galaksija i planeta. Studija me je zadivila. U njemu sam uvideo da se ljudsko znanje osmelilo da obelodani najdublje tajne sveta oko nas, uključujući i one koje se odnose na početak njegovog postojanja. Pokazalo se da je moguće reći da univerzum kao celina nije večan i beskonačan kako smo učili u školi već da je imao svoj početak u vremenu i prilično izmerivu veličinu u prostoru. Dalje interesovanje o poreklu svih bića podgrevano je naučnom fantastikom i mnoštvom naučnih i popularnih članaka objavljivanih početkom 60 - ih godina. Razume se da je u tom periodu sreću čovečanstva sačinjavao sveprisutni mit o naučnom progresu. U takvom duševnom kretanju pojavilo se kao rešenje: postati fizičar nužno znači razumeti (= razobličiti) tajnu gravitacije.
Program sam kako-tako ispunio nakon okončanja specijalizacije teorijske fizike na Univerzitetu fizike, a moj rad bio je posvećen jednoj od tajni gravitacije gravitacionim talasima. U godinama studiranja nisu toliko mladi fizičari i pesnici upadali u bučne sporove, tipične za njihove godine, koliko (su bili burni) sastanci kako sada shvatam istaknutih naučnika. Bilo je tu i uspešnih ličnih ogleda vezanih za naučno istraživanje na razmeđi fizike i drugih nauka, a što je kasnije kulminiralo njihovim publikovanjem. Međutim, ubrzo je bilo jasno i mnogim mojim savremenicima koji su shvatili da nesavršeni i kontradiktorni svet nauke ne samo da neće doneti sreću čovečanstvu, već može predstavljati opasnost za njegovo postojanje. Od tada sam postao oprezniji u svom interesovanju za fundamentalna istraživanja.
Ako je moj ulazak u Crkvu donekle rezultat frustracije mogućnostima nauke, ipak, nije bio povezan sa povesnim tumačenjem prvih glava Knjige Postanja. Štaviše, u prvim godinama mog crkvenog života prihvatio sam kakve-takve ideje o njihovom polumitološkom sadržaju, s pozicije koja podseća na pristup V. I. Iljina. Drugačije shvatanje ovih glava došlo je iznenada, krajem 80 - ih godina, kada sam predavao u nedeljnoj školi za odrasle pri Pokrovskom manastiru. Jednom od polaznika, koji je odlučio da čita Bibliju iz početka, skrenuo sam pažnju na očigledne formalno-logičke protivrečnosti u Šestodnevu, kao što su: Ako su dani stvaranja uobičajeni zemaljski dani, kako oni mogu biti jutro, podne, veče i noć u prva tri dana, pre nego što je bilo dnevne svetlosti? I drugo tome slično.
Pripremajući se za odgovor, otvorio sam Bibliju i počeo da čitam prve stihove. Odjednom se mojoj pažnji prikačio izraz: A zemlja beše bez obličja i pusta, i beše tama nad bezdanom... Kako je silna pesnička metafora beše tama nad bezdanom, pomislio sam. Šta ona može da znači? Odgovora nisam nalazio. Ali, šta ako to nije poezija, već osobina stvorene materije?, pomislih. Zatim sam se setio mnogih rasprava o prirodi prve singularnosti, embrionu vasione u kojem je do Velikog Praska bila fokusirana celokupna tvorevina. Embrion sadrži bezdan materije koja se čak i u uslovima potencijalne narušenosti može nazvati i mrak. Singularitetu u celini pogoduje izraz u poređenju s uobičajenim formama materije da je ona bez oblika i pusta. Sledeći je došao na red Veliki Prasak. I reče Bog: Neka bude svetlost. I bi svetlost, prvobitna vasiona prevashodno se sastojala od svetlosti Počeo sam da se prisećam poznate kosmološke teorije: naknadno odvajanje svetlosti od materije opisao je Georgije Gamov, potvrdivši registrovane ostatke isijavanja. I opet u podudarnosti sa Biblijom:... i rastavi Bog svetlost od tame.
To je bila eksplozija. Pokazalo se da početak Knjige Postanja nije samo poučna priča ili reportaža s mesta zbivanja. Ovde se akumuliralo moje prirodnonaučno znanje i traganje za poetskim oživljavanjem. Takođe su se i saznanja iz biologije poklopila sa uzlaznom lestvicom epohe Dana Božijeg Stvaranja. Nema evolucionih epoha, a u teoriju evolucije nisam verovao blagodareći znamenitim publikacijama iz 70 - ih godina u studijama I. A. Šredera, I. Čajkovskog, S. Majna itd. To je početak rađanja novog shvatanja Božijeg plana pri stvaranju sveta. Nakon izvesnog vremena podelio sam svoja nova saznanja sa polaznicima nedeljne škole. Nisu očekivali da će čuti ovakve paralele između Biblije i prirodnih nauka. Na kraju je stajala molba: Objavite, molimo vas, sve ovo. Obećao sam. Evo, nedavno je obećanje ispunjeno.
A. V.: Vi ste na knjizi Vasiona, kosmos, život radili više od deset godina. Zašto se rad toliko odužio?
Otac L.: Pre svega, zbog velikih pastirskih obaveza. I, naravno, zbog obima posla. U početku, krajem 1994. godine, kada se javila mogućnost njenog objavljivanja, ispostavilo se da izvesne prirodnonaučne pretpostavke ne odgovaraju tumačenju Šestodneva. Posle nekoliko meseci rada formirala se ova varijanta rukopisa. Sve ovo je bilo neophodno radi naučne i bogoslovske aktuelizacije. Pre svega, radi nauke. U to vreme bio sam gotovo deset godina odvojen od fizike. Takođe, značenje starojevrejskih reči i izraza analognih ruskom nebo i zemlja, bez oblika i pusta, tama nad bezdanom trebalo je razjasniti pomoću odgovarajućih rečnika i udžbenika starojevrejskog jezika. Očigledno da je tumačenju Šestodneva bila neophodna bogoslovska dorada i filtriranje svetootačkog mišljenja.
U tom momentu sebi sam loše predočio o kakvom se obimu posla radi. I čim sam našao malo slobodnog vremena postarao sam se da ono što je već učinjeno u dovoljnoj meri preoblikujem. Upoznao sam se sa fizičarima i astrofizičarima, nekoliko dana sam proveo sa poznavaocima starojevrejskog i starogrčkog jezika. Neko vreme proveo sam u biblioteci Ukrajinske akdemije nauka, pregledao i kopirao savremenu naučnu literaturu, a u odeljenju u kojem se još uvek nalazila rekvirirana dorevolucionarna biblioteka Kijevske duhovne akademije radio na tumačenju Šestodneva, uključujući i Svetog Grigorija Niskog i Blaženog Avgustina. Kod mene se u to vreme nalazilo mnoštvo drugih tumačenja.
Rad na drugoj varijanti rukopisa trajao je nekoliko godina. U periodu kada je knjiga bila okončana, upoznao sam se s profesorom A. V. Pankratovim, koji je bio na čelu Odeljenja za religiozno obrazovanje i katihizaciju RPC. Na Badnji dan usledilo je moje istupanje na seminaru i redovnom zasedanju navedene sekcije pri RPC, koje je u celini bilo uspešno, jer je donelo korisne komentare. Profesoru Pankratovu se dopao moj rukopis i čestitao mi je na takvoj knjizi. Od naročite koristi bile su primedbe oca Olega Petrenka i A. N. Pavlenka, kao i razgovori s njima i V. I. Gomankovim. Do tada sam bio skeptičan prema inflacionoj teoriji Big Benga, ali nakon diskusija sa A. N. Pavlenkom promenio sam svoj stav i odlučio da navedenu teoriju koristim kao osnovni prirodnonaučni model za upoređivanje sa zaključcima bogoslovske nauke. Razgovor sa Gomankovim takođe mi je ukazao na neophodnost ozbiljnog upoznavanja s dostignućima geofizike. Posebno me savetovao da pročitam knjigu V. E. Kaina.
Upoznavanje s novom literaturom, rad na jezicima i izučavanje najznačajnijih istraživanja odneli su još nekoliko godina. U to vreme sam uočio osnovne probleme bogoslovskog tumačenja Šestodneva. Bilo je mnogo nepoznanica. Sada je tekst otkrio svoje tajne. Njegovi prethodni problemi pri razumevanju ovako su preformulisani:
Šta se podrazumeva pod nebo i zemlja u prvom stihu?
Kakav je sastav zemlje u drugom stihu, za koji su karakteristične reči bezoblična, pusta i tama nad bezdanom?
Odakle se pojavljuje voda u drugom stihu, o čijem nastanku prethodno nije ništa rečeno?
Zašto vodeni bezdan u drugom stihu nije more, koje je bilo stvoreno kasnije i tako nazvano u desetom stihu?
Od čega se stvara svetlost u trećem stihu?
Šta predstavlja tama u četvrtom stihu?
Šta označavaju antropomorfizmi u Šestodnevu?
Šta je svod i zašto se naziva nebom u osmom stihu?
Kakvo je značenje jevrejske reči jom dan?
Zašto se kao delovi svih dana stvaranja pominju samo veče i jutro?
Zašto je dan na početku stvaranja Bog nazvao kvantitativno: jedan, a ne prvi kao kod svih narednih dana?
Zašto se ne spominje veče sedmog dana?
Koliko traje dan stvaranja?
Takođe je bilo nejasno kako se Božija večnost odnosi prema stvaranju sveta. Kako izgleda predvečna Božija zamisao o stvorenom svetu? Ovakva razmišljanja postepeno su dovela do toga da su na mome radnom stolu, među mnogim drugim knjigama, glavno mesto zauzeli radovi V. N. Loskog. Posle njih su sledili Sveti Grigorije Palama i Prepodobni Maksim Ispovednik, a onda G. V. Florovski i vladika Kasijan (Bezobrazov). U jednom trenutku postalo je jasno da su teologiju stvaranja, u osnovi, razrešili navedeni vizantijski bogoslovi, iako stvaralačku ulogu S. L. Epifanoviča, G. V. Florovskog i V. N. Loskog smatram značajnom pri razradi misli grčkih Otaca.
Dakle, još je Sveti Atanasije Aleksandrijski, razmišljajući o stvaranju sveta, razlikovao Božiju prirodu i volju. Pri tome, stvaranje sveta smatrao je projavom volje Božije. Ovo učenje Svetog Atanasije usvojeno je i razvijeno od strane mnogih Otaca. Sveti Kirilo Aleksandrijski, podržavajući i razvijajući misao svoga prethodnika, umesto volje i htenja upotrebljava termin Božanska energija (= dejstvo, delovanje), naglašavajući da stvaranje prestavlja javljanje energija rođenje svega postojećeg (ovde ima u vidu Sina, Logosa Božijeg); priroda i energija nisu jedno te isto. Sve je to našlo svoje dovršenje u učenju Svetog Grigorija Palame o Božijoj suštini i energijama. Suština, koja postoji kao nešto što je samo za sebe i ne dopušta zajedničarenje sa sobom nepokretni pokretač, javlja se uzrokom svega upravo svojim energijama. O suštini se može govoriti samo u jednini, a o energijama, koje nam dopuštaju udeoničarenje u Bogu, najčešće u množini. Florovski uopšteno govori da energije ni na koji način ne mogu uticati na unutrašnji život Boga, kao što biva, na primer, kada dejstvuju prilikom stvaranja sveta. Nije Gospod stvorio naš svet iz nužnosti, već isključivo Njegovom dobrotom, istočenjem Njegovog života i ljubavi prema nama.
Prepodobni Maksim Ispovednik promišlja o stvaranju sveta sa druge strane, na osnovu njegovog sadržaja: svet koji nas okružuje utiče na nas svojom lepotom, svrsishodnošću i organizacijom. Uopšteno govoreći, antička intuicija je pretpostavljala nekakvo postojanje ideja svih stvari, nazivajući ih logosima, ali ih je smeštala unutar samih stvari. Hrišćanski bogoslovi nisu prosto prihvatali ideju o postojanju logosa, već su je i razvili, počevši od Klimenta Aleksandrijskog, Svetih Kapadokijaca, Dionisija Areopagita i drugih Otaca, dostigavši savršenstvo u liku Prepodobnog Maksima Ispovednika. Po mišljenju hrišćanskih Otaca logosi bića nisu toliko ideje svih stvari, već svagdašnje izlivanje dobrote Božije kojom se pokazuje predsuštastveno Božije viđenje tvorevine, principa i zakona stvorenih bića, kroz koje (ka Bogu) stremi sav svet. Samim tim, neophodno je govoriti ne toliko o logosima ideja koliko o logosima volje, čije se postojanje nalazi u sferi Božije volje ili Božijih energija, kako je to kasnije jasno ustanovio Sveti Grigorije Palama. I, što je najvažnije, po učenju Prepodobnog Maksima Ispovednika, Ipostasna Premudrost Očeva, Reč Božija (Logos) javlja se kao Istočnik svih logosa stvari. Samim tim, Božanski logosi slobodno opredeljuju sav stvoreni svet, javljaju se kao razlog njegovog postojanja, kao originalna, živa stvaralačka sila Božija koja sebe realizuje u tvorevini. Zaista, kao što je rečeno u Simvolu vere: Od koga je sve postalo.
Ipak, dugo vremena nije bilo jasno kakva je veza između ovih blistavih bogoslovskih konstrukcija i Mojsijevih reči. Na kraju, kao što često biva, pronađena je (veza) nakon potpunog zastoja. U jednom momentu, posle ponovljenog iščitavanja sakupljenih stihova Šestodneva, odjednom je postalo jasno da je pred nama Otkrovenje koje ne može da se zameni čovekovim alegorijskim tumačenjem. A ideja o danu kao epohi podrazumeva da jutro i veče nisu ništa drugo do alegorije. Ono što treba reći jeste da su jutro, podne, veče i noć proroku Mojsiju prikazani kao sila kroz Otkrovenje...
To je ćorsokak, ali to je bio i početak, s tim što dan stvaranja nije običan zemaljski dan o tome nema govora jer u prva tri dana nije bilo dnevne svetlosti i, shodno tome, jutra i večeri. Potom sam počeo razmišljati o Otkrovenju kao ozarenju i o tome kako je bilo Mojsiju, o svetlosti na njegovom licu kada je sišao s planine Preobraženja, o svetlosti Božanske energije, kako je shvata sveti Grigorije Palama. Veoma mi je pomogla misao Loskog o usmeravanju svetolučne sile kojom Bog prožima materiju, na kojoj su prisutne Njegove reči, kao i one koji drže Njegove zapovesti, o čemu nam govori Knjiga Postanja. Neprimetno je došlo poimanje da svetlost koja je oblikovala dan Stvaranja jeste svetlost Božanske energije, nesuštasvenih logosa svekolike tvorevine. Ali, ta svetlost nije mogla otići iz sveta. Bez njega, bez logosa, svet bi bio bezoblična struktura i nekakva materija, takva kakva je bila, ne bi mogla progovoriti: Neka bude svetlost I odjednom je postalo jasno da je ono što je video prorok Mojsije jutro i veče tako i nazvao, videvši umom senke beskonačnog dana, nazvavši ga Jedan Dan. I nije tama više bila tama, kakvom je opisana u drugom stihu (Post 1, 2). Tako je nastala radikalna hipoteza o prirodi dana stvaranja, kako sam je nazvao.
Preostala istina dopunjena je objašnjenjem koje se odnosilo na senke svetlosti Božanskih energija. Kakve senke? Iščitavajući prepodobnog Maksima Ispovednika, primetio sam da ima raznih logosa: logosi bića, logosi stvaranja, logosi poznanja. U logosima bića prisutni su zakoni prirode, a u logosima stvaranja i poznanja sav život stvorenog sveta i svekoliko njegovo kretanje. Tumačenje logosa i njihovo javljanje jedan su od izraza sadržaja svetlosti Božanske energije. Da li je taj sadržaj vidljiv? Mora da se vidi Svetlost uma je viđenje svetlosti Božanske energije. Njegovo viđenje označava njegovo poimanje.
Druga radikalna hipoteza koja se odnosi na Šestodnev nastala je nakon upoznavanja s opštepoznatim sadržajem Jevanđelja od strane izuzetnog bibliste, episkopa Kasijana (Bezobrazova). On je skrenuo pažnju na dvojnost njihovih sadržaja. U njima se, s jedne strane, razvija istorijsko kazivanje, a s druge strane, sadrže višestruku poruku o spasenju i otkrovenju života Božijeg. I jevanđelisti, u osnovi, nisu mogli utisnuti isključivo otkrovenje o zemaljskom, istorijskom događanju. Nadalje je preosvećeni Kasijan ukazao na sličnost dvojedinstvenog sadržaja pravoslavnog ikonopisa koji se ne može svesti na realistično oslikavanje. I četiri Jevanđelja, po mišljenju episkopa Kasijana, jesu četiri slovesne ikone u kojima takođe imamo i hronologiju i zemaljska zbivanja, ali i od Gospoda dato Otkrovenje i povest o Njegovoj nezemaljskoj prirodi. Ako je u jednom od Jevanđelja najjasnije ispisano zemaljsko, u drugom je u središtu kazivanja Božansko. Princip ikoničnosti pokazao se zanimljivim u bogoslovskoj analizi, zato sam pokušao da ga primenim u tumačenju Šestodneva. Rezultat je prevazišao sva očekivanja. Pod jedan, antropomorfizmi mučenje za sve koji se bave tumačenjem I reče Bog... I vide Bog... I pozva Bog... i drugi postali su Božanska dejstva, pronašli su smisao i svoje mesto pri shvatanju Otkrovenja. Kao drugo, Šestodnev je podeljen na Božanski i zemaljski, a u ravan Božiju svrstale su se reči: I reče Bog... koje još od Svetog Vasilija Velikog i drugih svetih Otaca i tumača, odražavaju logosnost stvorenog sveta, mudrost i ustrojstvo sveta. Ovo odgovara logosima bića stvorenim suštinama. I narednog jutra Božanskog Jednog Dana, naredni ciljevi stvaranja otkrivaju se i ukrašavaju upravo tim logosima. I vide Bog... odgovara nisposlanju logosa promisli u svet (upravo je ovako shvatao blaženi Avgustin, kako sam kasnije otkrio). I sazva Bog... logos volje, okončavši dan stvaranja.
Dotle je pomisao o dovršenju mog dugogodišnjeg rada izgledala kao nešto neostvarivo. Prilikom sledećeg odmora, koristeći deo radnog materijala, napisao sam poveću studiju koja je po obimu više ličila na brošuru. U tom periodu uporedo sam studirao na trećoj godini Kijevske duhovne akademije i morao sam da mislim o seminarskim i diplomskim radovima. Ispovednik me je posavetovao da za mentora odaberem oca Vladimira Saveljeva. Ja sam mu se predstavio i kao šefu Odeljenja za apologetiku predao svoj rad. Iako je bilo i primedbi, za oba dela dao je visoku ocenu. Takođe je predloženo da se delo objavi, što se za pola godine i ostvarilo.
A. V.: Ova prva kratka publikacija, posvećena Šestodnevu, izašla je pre pet godina pod nazivom Kako nam se prikazuju dani stvaranja? Ona je izazvala dosta komentara. Kako su oni uticali na kompletno objavljivanje vašeg dela?
Otac L.: Kritike su uglavnom dobronamerne. One primećuju novi pristup autora i ono što je do sada stvaralo problem oko dana stvaranja, faktički je otklonjeno i nije smetnja u dijalogu sa savremenom naukom. Štaviše, jedna od osnovnih ideja vizantijskih Otaca ideja logosnosti svega što je stvoreno daje pravoslavnom bogoslovu veoma aktivnu poziciju u ovom dijalogu. Takođe, mnogi su primetili ujednačenost u tumačenju uvodne povesti (Post 2, 4 - 2, 7) i palamističkog pogleda na početak Jevanđelja po Jovanu.
Otac Konstantin Bufejev jedini je među neokreacionistima dao negativnu ocenu. I ne čudim se. Po njegovom mišljenju, sve varijante po kojima je dovršeno stvaranje u nekom drugom trajanju osim 144 savremenih sati jesu jeres. Veoma je žalostan ton tog članka, a takođe i to što je svoje dokaze iskonstruisao na osnovu citata iz moje knjige, čime, na kraju krajeva, iskrivljuje tekst i moju misao. O tome pišem podrobno u poglavlju 8. 12 svoje velike knjige.
Nakon promocije knjige na Badnji dan u Moskvi, rasprave i diskusije o njenom sadržaju pokazale su da je kod pravoslavaca malo poznato bogoslovsko nasleđe Prepodobnog Maksima Ispovednika i Svetog Grigorija Palame, a što je neophodno za šire i popularno izlaganje, kao i da postoji velika konfuzija u umovima kada je reč o svetootačkom mišljenju o problemima vezanim za Šestodnev. Otuda je i nastala ideja da se sprovede revizija ovih mišljenja, što je u izvesnoj meri realizovano u dopunjenoj varijanti knjige. Druga važna posledica ove publikacije bio je predlog mentora da se pribavi i sažme sav navedeni materijal i da se kao preoblikovana knjiga predloži za disertaciju, kao i da se u dogovoru sa redakcijom Prologa izradi plan rada nakon pregleda dopunjene varijante knjige.
A. V.: Prvi deo i gotovo trećina vaše dopunjene knjige posvećeni su različitim tumačenjima Šestodneva od antike do naših dana. Da li je moguće slediti neku crvenu nit u tumačenju Svetih Otaca ili nailazite na oštre protivrečnosti?
Otac L.: Ono što je ušlo u sadržaj prvog dela knjige bilo je napisano na samom kraju našeg poduhvata. U njemu je ostvaren osnovni pregled mojih stavova naspram dela antičkih i novijih komentara. Proveo sam oko šest meseci na izučavanju mišljenja antičkih i svetootačkih tumača. Zato mogu da zaključim da sam u onome što je učinjeno pokušao da pomirim i usaglasim mišljenja oko osnovnih ideja po kojima su se Sveti Oci rukovodili.
Očigledna je neophodnost sprovođenja posebnih patroloških istraživanja tematike koja je vezana za Šestodnev. Istraživanja obavljena pre sto i više godina danas nisu dovoljna. Neophodna je provera i objašnjenje svetootačkih mišljenja prema kritičkim izdanjima i drugim izvorima koji su sada dostupni. Rezultat je veoma važan. Ovo nam govori sledeće: kada razmatramo svetootačko učenje o Raju, stanju tvorevine i čoveka pre grehopada, dešava se da mišljenja Prepodobnog Grigorija Sinajskog i Prepodobnog Simeona Novog Bogoslova stoje zasebno u odnosu na druga mišljenja. Međutim, sve što je do sada prevedno od pomenutih Otaca na ruski jezik vezano je za prevode učinjene od strane Svetog Teofana Zatvornika. U njegovim prevodima sa novogrčkog imamo značajnih pretenzija. Čak su i sami prevodi na novogrčki, po opštem mišljenju, veoma nesavršeni. Sada imamo mogućnost da jasnije odredimo stavove Prepodobnog Simeona Novog Bogoslova, jer je nedavno objavljeno dopunjeno kritičko izdanje. Sa delima Prepodobnog Grigorija Sinaita situacija je veoma složena, ali sada postoje svi izvori po kojima je moguće raditi. Međutim, vratimo se razmatranju o tome da li su mišljenja Otaca o Šestodnevu u saglasju ili jedna drugima protivreče.
Protivrečnim se može smatrati tek nekoliko prirodnonaučnih gledišta Svetih Otaca. Dakle, ako je deo predstavnika Antiohijske škole saglasan u pogledu biblijskog bukvalizma, prema kome je Zemlja ravna kao ploča a nebo stoji iznad nje poput šatora, kapadokijski Oci, sledeći Aristotela, smatraju da je sferična. Svi su saglasni u razmišljanju o zemlji, nebu, nebeskom svodu i njihovom različitom ustrojstvu. Ovde je neophodno napomenuti da su se mnoge antičke naučne teorije (na primer, učenje o stihijama) pokazale kao smele hipoteze koje kasnija nauka nije potvrdila. Prema tome, otačka misao sledila je ove teorije u kojima je bilo i razlikovanja i grešaka. Uzgred, pomenimo i Svetog Jovana Zlatoustog koji je često u svojim rasuđivanjima, poput Svetog Vasilija Velikog na nekim mestima, odlučno odbijao dalje razmatranje prirodnonaučnih objašnjenja. Međutim, na mnogim mestima daje nam sjajna prirodnonaučna objašnjenja koja su prikladna i u našem vremenu.
Takođe treba napomenuti da su bogoslovske škole u antici uglavnom nastale na temelju kulture i tradicije svog regiona, jevrejskih i paganskih, bogoslovskih i filozofskih škola. I pošto su različita ishodišta kulturno-religiozne tradicije Male Azije, Sirije, Palestine i Aleksandrije, to se i nastanak ovih hrišćanskih bogoslovskih škola i strujanja sve do VI i VII veka, a negde i kasnije odlikovao originalnošću. Na primer, mnogi su u Aleksandrijskoj bogoslovskoj školi govorili o stvaranju sveta kao nečem iznenadnom. Dugo nisam mogao da razumem zašto je to tako, ali nakon upoznavanja sa mišljenjem paganskog autora Celsa (koje se nalazilo u VI knjizi protiv Origena, uzgred, koja do nedavno nije prevedena na ruski jezik) koji je sakupio argumente protiv judaizma i hrišćanstva iz čitavog svog regiona, središta mnogobožačke učenosti tamo sam pronašao objašnjenje. Pokazalo se da je paganima za opovrgavanje Božije svemoćnosti bilo dovoljno to što je Božijem delovanju bilo potrebno šest dana da bi stvorio svet i tako je, po njihovim rečima, On bio običan baštovan. To je bio jedan od najvažnijih razloga zašto su Jevreji u Aleksandriji pre pojave hrišćanstva smatrali Postanje nečim trenutnim. Ovakav stav preuzela je i hrišćanska bogoslovska škola u Aleksandriji.
I, na kraju, zadaci svetih Otaca bili su različiti. Sveti Vasilije Veliki izgovarao je propovedi koje su kasnije objedinjene u tekstu njegovog Šestodneva. Govorio je u prepunoj crkvi, gde je bilo mnogo onih koji su živeli od truda svojih ruku. On je uvideo da je tu potreban drugačiji nivo tumačenja (vidi, na primer, tumačenje Jednog Dana). Situacija je zahtevala da se ključno shvatanje što jednostavnije protumači. Imamo i beleške propovedi Svetog Jovana Zlatoustog i, skoro je sigurno, Prepodobnog Jefrema Sirina. Kliment Aleksandrijski je napisao svoje Stromate kao tekst koji se obraća visokointelektualnom sagovorniku. Nastaju i bogoslovski radovi Svetog Grigorija Niskog i Blaženog Avgustina takođe posvećeni Šestodnevu.
Samo mesto propovedi na bogosluženju činilo ju je neumesnom pri kakvom-takvom naporu za razumevanje Svetog Pisma. Propovednik u takvim slučajevima donosi svoja dodatna objašnjenja, ali o njihovoj tačnosti može se primetiti sledeće: Evo, kako je to, skoro sigurno, bilo, ali o tome Mojsije nije pisao. Mnogo je ovakvih fraza koje su uobičajene kod Prepodobnog Jefrema Sirina. U bogoslovskom radu teškoće u razumevanju Šestodneva ne možete lako primetiti. Čitajući Blaženog Avgustina, počnete da saosećate s njim: u kakav je bezizlaz doveo sebe i do kakvih krajnosti nastojeći da razabere sve i svašta do detalja.
Što se tiče bogoslovske intuicije Otaca, čak i u mnoštvu detalja, kod njih je u osnovi reč o jednomislenosti, a naročito u vezi trećeg dana, ali i ako nema potpune jednomislenosti onda je reč o jedinstvenom skupu mišljenja.
Svetim Ocima je ostalo nerazrešeno pitanje o tome kako se javlja svetlost, oblikujući dane stvaranja, a to se pokazalo, možemo reći, kao središni problem u tumačenju Šestodneva. Vidimo da se o svim danima u Šestodnevu govori podjednako kako o drugom i trećem, tako i o šestom: I bi veče, i bi jutro, dan... Pri tome je običan dan obrazovan sijanjem Sunca i Zemljinom rotacijom, mogao da otpočne tek od četvrtog dana, kada je stvorena dnevna svetlost. Prvi dan se posebno daziva Jedan Dan. Sve ovo ukazuje na pomisao da je uzrok dana svetlost u svim danima jedna te ista. Da li se svetlost javlja kao materijalna? Onda, kuda ona nestaje noću u prva tri dana? Slično je i sa duhovnom svetlošću: kako noć može biti deo nje? Ovakvim gledištem nije rešen problem danâ i čini se nejasnim sledeće: o stvaranju kakve svetlosti se govori u trećem stihu? I od kakve se svetlosti rastavlja tama?
Takođe, u tumačenju događaja drugog dana ostaje nejasan sam predmet stvaranja svod koji je razdeljen od vode. Skoro svi Oci tumače drugi dan shodno svom vremenu, verovatno shvatajući da im nedostaje znanje o tome kako su nastali svetlost, nebo, zvezde, Sunce, Mesec, dan i noć. Zato Blaženi Avgustin smireno zaključuje svoja razmišljanja da ne zna tačno šta je to svod, rečima: Autoritet Pisma neuporedivo je veći od svih naširoko rasprostranjenih čovečijih izmišljotina. Kao i Sveti Jovan Zlatousti: S nadom i velikom blagodarnošću primismo reči Svetoga Pisma i ne zalazimo izvan predela naše prirode, ne ispitujemo ono što je iznad nas, već onoliko koliko znamo mi i čuvamo u svome umu da je zapovešću Gospodnjom nastao svod, da rastavlja vodu od vode...
A. V.: U trećem delu knjige vi nam donosite razvijene naučne koncepcije koje, s jedne strane, suštinski podrivaju opšteprihvaćene poglede na kosmos i njegovo ustrojstvo, pokazujući nemogućnost ustanovljavanja postojećeg poretka bez pomoći svemoguće spoljašnje sile. Zašto ljudi iz našeg okruženja tako teško i sporo percipiraju takva razmišljanja?
Otac L.: To se uvek dešava kada primamo nekakva mišljenja ili predstave koji su izvan običnog životnog iskustva. Za većinu ljudi istraživanje dubokih ideja kojima operiše, na primer, savremena fizika može biti samo stvar poverenja. Poverenje u nauku može nam doneti, na primer, ideju o prostoru koji je veći od tri dimenzije i da je to moguće prihvatiti. To jest, prihvata se višedimenzionalnost kao nekakva fraza, bez razmišljanja o njenom značenju, ali se nadalje operiše sa njom. Evo, nije prihvatljivo da predstavite sebi, na primer, petodimenzionalni prostor. Njega, zapravo, fizika ne predstavlja drugačije nego kao višedimenzionalni matematički objekat: postoji takva formula iz koje sledi da je petodimenzionalnost upravo onakva kakva je i trodimenzionalnost. Uostalom, postoje ideje i koncepti koji se pokazuju predubokim za društvenu percepciju sveta u datom vremenu. Odbaciti ove ideje ili ih prihvatiti kako u društvu tako i kod većine njegovih predstavnika moći ćemo tek nakon dugih i bolnih procesa. Dakle, u savremenom društvenom pogledu na svet nema Lika Božijeg koji je stvorio taj isti svet i čoveka koji potvrđuje Božije postojanje. Nasuprot tome, sve što je bez moći saznanja okreće se ka večnosti i materijalnoj nepropadljivosti, uključujući i zemaljski svet u kojem je čovek deo prirode, sveukupnost društvenih odnosa, onaj kojem ništa što postoji nije strano. Shodno ovome, vrednost čovekovog života ograničena je vrednošću viđenog i opaženog. On danas sledi za uspehom darvinističkih teorija o svetu koji se samousavršava kao rezultat slučajnosti i u borbi za opstanak.
U tom smislu, nesvesnom bezbožnošću ozbiljno je narušena ideja o Velikom Prasku. Ispostavilo se da vasiona ima svoj početak. Da li i svoj kraj? Nije li kao rezultat Praska sve nastalo nekako slučajno? Ali, široka publika ne zna da je verovatnoća stvaranja sveta putem Praska precenjena i beznačajna. Mi smo odlučili da ovaj paradoks fizike učinimo prirodnim zakonom koji je zamišljen kao antropološki princip, snažna varijanta i da glasi ovako: Vasiona (i, sledstveno tome, fundamentalni parametri od kojih ona zavisi) mora biti takva da se u nekoj etapi njene evolucije dopušta postojanje posmatrača.
Najmanje imamo koristi od bezbožne inflatorne teorije o poreklu vasione. Ispostavilo se da je ceo univerzum pokrenut iz ničega za manje od jedne sekunde. Kako sve ovo liči na delo ruku Božijih Široka publika ne zna istinu po kojoj ovakvo pokretanje može imati beskonačno mnogo varijanti, kao i da je plan savremene fizike o univerzumu morao biti matematički utemeljen na samom početku. Ne iznenađuje što inflatorna teorija, koja se pre 15 - 20 godina pojavila u savremenoj nauci, još uvek nije našla svoje mesto u školskim udžbenicima.
Što se tiče teorije vremena Kozireva, u kojoj je od samog početka očigledna samostalnost našeg sveta, ili di Bartinijev projekat univerzuma, na njih se reaguje više nego na druge kao na nešto što nije ništa više od podsvesnog pogleda na svet. Kao po pravilu, niko ne postavlja pitanja o činjenicama koje potvrđuju teoriju. Ovom delu knjige, uglavnom napisanom pre više od jedne decenije, nedostaje nekoliko dopuna uoči njenog izlaska ponajviše od svega reakcije čitalaca oduševljenje, zbunjenost ili negiranje, poput ovog: Kako to biva (kako smete tako razumevati) da zvezde sijaju energijom vremena? To je glupost Ovako je odgovarao, na primer, poznati doktor filozofskih nauka.
Ponekad me pitaju: Zašto ste spomenuli Kozireva vidite da je to kontroverzna naučna teorija: Ne stavljate li time na udar crkvenu apologetiku? Na ovo sam odgovarao: ako ovu ili onu koncepciju ne prihvata savremena naučna paradigma, ona, sama po sebi, ne pokazuje lažnost te koncepcije; mnogo puta je bivalo da se koncepcija, koja je na početku odbacivana, nakon izvesnog vremena prihvata. S druge strane, nismo obavezni da svoj autoritet vezujemo za autoritet nauke. To se pokušalo učiniti u Katoličkoj crkvi, ali su njihovi rezultati uglavnom negativni. Osnovni autoritet Crkve svagda je bio nezavistan i nepotkupljiv spram društvene savesti. Mi smo dužni da se upravo tako odnosimo prema nauci: da sačuvamo njenu ispravnost, da imamo pravo raspravljati o svakoj teoriji, njenim pretpostavkama, osnovnim stavovima, zaključcima. Sve što je učinjeno u knjizi povodom teorije Kozirova, smešteno je unutar naučne paradigme o horizontu naučnog znanja.
Pri tome naš najvažniji zadatak nije naučna teorija sama po sebi, već apologija vere i moralna strana istraživanja, moralni uticaj same nauke. Oduvek je tako. Nauka, da tako kažemo, uopšteno ili u nekom od svojih zaključaka o određenoj teoriji ili koncepciji, čuva svoju neutralnost; jer, svaki naučni ideal, ako nije samoodrživ, i te kako bi utonuo u opšti sistem društvenih vrednosti i kriterijuma istinitosti. U tom smislu, ideja o samodovoljnosti našeg sveta biva ključna: ako naše postojanje ni od koga i ni od čega ne zavisi, sve je nastalo samo od sebe, slučajno ili po nekakvom zakonu, sve biva po onoj: čovek kako to gordo zvuči. Ali, ukoliko naš svet nije samostalan, oblikovan je i čuvan od strane neke razumne Ličnosti, onda za samodovoljnost nema mesta. Nama je neophodno da tražimo kontakt s tom Ličnošću i da usaglasimo svoj život s Njegovim Zapovestima.
Teorija Kozireva ne ide tako daleko. Međutim, u njoj se nalazi ideja o životu kao produžetku izlivanja univerzalnog života koji očuvava biće svake stvari; ako ona i vodi u nauku, ipak može mnogo da promeni u čovekovom shvatanju sveta koji nas okružuje i u našem dijalogu s naukom. Zato ne mogu a da ne pišem o Kozirovu na moj način.
Što se tiče same nauke, ona je složeni društveni fenomen. U XVIII i XIX veku u zapadnom društvu se razmišljalo o odnosu vere i razuma. To se pokazalo toliko važnim što je kasnije zabeleženo i u postavkama I Vatikanskog koncila da oni nikada ne mogu protivrečiti jedno drugom, budući da se uzajamno dopunjavaju. Ne ulazeći u detalje sporenja u prošlim vremenima, pitam se danas: može li savremena nauka biti poistovećena s onim što se nekada smatralo razumom? Ili pretenduje na to da obuhvata svu saznajnu delatnost čovečanstva? Ja mislim da bi pravilno pitanje bilo samo: u kolikoj meri. Sredinom XX veka T. Kun je predložio uspešan model za razumevanje ovoga, uopštivši grčki termin paradigma, koji je označavao primer, obrazac. Kun je predložio da se o paradigmi govori u širem smislu: o paradigmi nauke kao sistemu prihvaćenih ideja, pogleda, teorija, sveukupnih osnovnih konceptualnih shema ili modela, postavljenih problema i njihovih rešenja karakterističnih za predstojeću etapu razvoja nauke. Kun je na mnogim primerima pokazao da se vremenom naučna paradigma može izmeniti: savlađujući sporost koju je Kun smatrao odbrambenom reakcijom onih koji čuvaju paradigmu od izobličavanja i kritike.
Dakle, sadašnja paradigma nauke je bezbožna. Može biti da je ovo preoštro rečeno, može nekome izgledati uvredljivo, ali je za sada, u suštini, upravo tako. Ukoliko postoje činjenice, teorije ili koncepcije koje ne odgovaraju paradigmi, u početku nastupa samo prosta i efektna reakcija na njih ćutanje, nauka kao da ih ne primećuje. Međutim, mi vidimo da nauka kontroliše obrazovne i istraživačke ustanove, njihovo istraživanje, časopise, nagrade i donacije. Zatim, ako vam je sve ovo poznato i ako ne učestvujete u ovoj paradigmi, tada radite o svom trošku ne očekujući nikakvu izvesnost i priznanja.
Ako ne možete da ćutite, tu ima prostora kritici i istupanju u ime nauke, na primer, čuveni govor akademika. Ali, bivalo je paradigmi po kojima je lakše kanonizovati problematičnu situaciju nego zakon prirode. Na primer, ako evoluciju zamenimo antropološkim principom stvaranja, onda je to snažnija varijanta nadaleko čuvene formulacije: Bog je stvorio takvu vasionu u kojoj bi mogao da živi čovek. Drugim rečima, antropološki princip je u stvari ruka Božija. Istina, sada je veća nada za bratske zemlje (Rusiju, Ukrajinu i Belorusiju), jer je javno mnenje okrenulo lice religiji i započelo dijalog Pravoslavlja i nauke. S toga, moramo se složiti da je nova hrišćanska paradigma nauke ona koja uvažava naučnu istinu i Otkrovenje. Potrebna je specijalna konferencija fizičara, biologa, geofizičara među kojima bi mogao da se odvija dijalog. I periodika... Bilo bi dobro uspostaviti i finansijsku potporu takvog istraživanja. U nedavnoj prošlosti izneli smo koncepcije i teorije koje bi mogle doprineti boljem razumevanju nauke. Ona je sama po sebi veliko delo ljudskog duha. Nepristrasna naučna diskusija mogla bi i duhovno i materijalno da obogati društvo. Na stranu to što Gerlovinova teorija za pola veka nadilazi svoje vreme, a Kozirevljeva još i više. Di Bartini, sudeći po filmu o njemu, prikazanom nedavno na RTR, naredio je da se njegov koverat zapečati i otvori za 200 godina. Umorio se, jadnik, od dokazivanja. Ova tri naučnika nisu niža klasa od Ajnštajna. Kakve smo ljude, kakvo bogatstvo, od Boga poslano, ispustili. Naravno, onaj ko s Bogom ne sakuplja, taj rasipa.
A. V.: Vi u knjizi izlažete svoj pogled na stvaranje sveta, dopunjavajući ga najnovijim naučnim podacima i savremenom egzegetikom. U čemu je specifičnost vaše odabrane metode istraživanja i kako razvijate postojeće teorije?
Otac L.: Specifičnosti u izabranom metodu proučavanja nema. Tako su postupali mnogi (na primer, Blaženi Avgustin, Sveti Vasilije Veliki i Sveti Grigorije Niski), biblijski tekst je analiziran prema sopstvenim mogućnostima i upoređivan sa podacima prirodnih nauka. Ali, ovde imamo različite mogućnosti iz oblasti kritike teksta, bogoslovlja i nauke o prirodi.
U prvom milenijumu hrišćanstva kritika biblijskog teksta tek se rađala: Sveti Oci po pravilu nisu savršeno poznavali starojevrejski i kod njih nije bilo takvog izobilja rečnika, kritičkih izdanja, lingvističkih priručnika i posebnih knjiga iz gramatike, kompjuterskih programa i specijalizovanih istraživanja o biblijskom jeziku, koji su dostupni danas. Osim toga, izuzev Septuaginte, Oci su imali i druge prevode Starog Zaveta koji su sačinili Akvila, Simah i Teodotion.
Bogoslovlje IV veka načinilo je svoj prvi, ali veoma važan korak, najčešće u veoma dramatičnim okolnostima. U IV veku došlo je do prvih Vaseljenskih Sabora koji su postavili osnove hristologije i učenja o Svetoj Trojici. Sveti Atanasije Aleksandrijski, koji je uneo sklad u teologiju stvaranja najveći period svoga episkopovanja proveo je u izgnanstvu. Rasuđivanja u vezi stvaranja razvijao je u okviru opštijeg zadatka borbe s arijanstvom. Takođe je i Sveti Vasilije Veliki proiznosio besede o Šestodnevu u uslovima ogorčene borbe. Njegovu borbu pomagali su i Sveti Grigorije Niski i Sveti Grigorije Bogoslov koji takođe ima interesantnih misli o Šestodnevu. Mnogo toga što je novo u teologiji stvaranja uneo je Prepodobni Maksim Ispovednik, ali nije mogao da ćuti kada se rušila Istina, već je postao Njen Ispovednik. Sveti Grigorije Palama dovršava vizantijsko bogoslovlje novom sintezom, teologijom bogopoznanja, teologijom Božanstvenih energija. Zatim, ako govorimo o prejemstvenom razvoju mog bogoslovlja, ono se oslanja na postojeće stablo svetootačkog bogoslovlja, na misli i pristup učitelja Crkve, Klimenta Aleksandrijskog, Svetitelja Atanasija Aleksandrijskog, Vasilija Velikog, Grigorija Niskog, Grigorija Bogoslova, Avgustina Hiponskog, Grigorija Velikog, Prepodobnog Maksima Ispovednika i svetog Grigorija Palame. Takođe nećemo zaboraviti bogoslove XX veka, koji su, u stvari, stvorili novu sintezu vizantijskog bogoslovlja: S. L. Epifanoviča, G. V. Florovskog i V. N. Loskog, kao i izuzetnog egzegete, episkopa Kasijana (Bezobrazova).
Svetim Ocima je bilo teško u oblasti prirodnih nauka, jer su bili primorani da na osnovu biblijskog teksta sastavljaju teorije o postanju sveta. Pri tome, iz oblasti prirodnih nauka bilo je malo toga na šta se moglo osloniti. Bilo je mnogo pretpostavki. Sada ima mnogo kosmogonijskih i njima sličnih teorija. Moguće je da posebnost sprovedenog istraživanja i njeno sastavljanje ima drugu teškoću. Skoro sve savremene teorije pretpostavljaju samoevolucioni razvoj materijalnih formi sveta. Zato ove teorije ili koncepcije nije moguće u celini ispuniti. I neophodno je, zarad suprotstavljanja tumačenju Šestodneva, iz njih izdvojiti čvrsto ustanovljene činjenice, ili ukazati na njihove najvažnije strane i sledstvenost događaja. Pri tom, primetna je pogrešnost opštih samoevolucionih shema zbog odsustva razloga za postojanje samoevolucionog usložnjavanja strukture i odsustva mehanizama koji bi realizovali samousložnjavanje. Pošto ne postoji razlog za samousložnjavanje, tada preostaje svemoćna, sveoblikujuća slučajnost. Međutim, slučajnost događaja opovrgava se postojećom zakonomernošću sveta koji nas okružuje, njegovom razumnošću, lepotom; sve ovo proisteklo je iz logosnosti sveta. Razmatranje ove logosnosti i holističnosti na svim nivoima materijalnih struktura možda sačinjava odličnu osobinu apologetski izloženog materijala koji je naveden u knjizi.
A. V.: Koje vas je lično otkriće za vreme pisanja ovog dela, najviše porazilo?
Otac L.: Bilo je mnogo otkrića. Pretežna većina među njima pokazala se kao ono što obično nazivamo okretanje bicikla to jest, otkriće onoga što je stručnjacima odavno poznato. Uopšteno govoreći, knjiga je puna novih pristupa i ideja. Istina, neke od ideja su pre dvanaest godina izložene na Badnji dan i mojom nepažnjom postale dostupne u pisanom obliku, sveobuhvatne i naširoko prihvaćene. Ali, u knjizi ima i novih ideja kojima smo nastojali otkriti, nadam se, ideje koje će tek biti razmatrane. To se odnosi na sve ono što se dotiče ikoničnog čitanja Šestodneva, na tumačenje Jednog Dana i antropomorfizama (o čemu smo prethodno govorili). Takođe je bilo uspešno, kako mi se čini, razrešenje bogoslovskih teškoća vezanih za tumačenje druge glave Postanja, posebno njegove uvodne povesti (Post 2, 4 - 8). Značajan rezultat dobijen je prilikom tumačenja događaja drugog dana. Ovo tumačenje razvijeno je i precizno izloženo još sredinom XIX veka i potkrepljeno mnogim idejama o razdvajanju kosmičke vode, jedne kapi od koje je nastala naša rastopljena planeta. Na prvi pogled, predmet stvaranja drugog dana je očigledan: to je svod-nebo: I sazda Bog svod... I nazva Bog svod nebom. Reč nebo izražava sve ono što čovek vidi dok stoji na zemaljskoj površini i posmatra ono što je gore. Ali, to se odnosi na dva nivoa: kosmički i zemaljski; zemaljski atmosfera koja okružuje planetu, i kosmički ono što se nalazi izvan planete, prostranstvo s nebeskim telima (planetama, zvezdama, galaksijama), sve ono što je sadržano u nazivu kosmosa. Kao što pokazuje istraživanje opisano u knjizi, bilo bi nepravilno upotrebititi jedan smisao prilikom tumačenja: bilo zemaljski, bilo kosmički. Sve što je rečeno o višestrukom značenju jevrejske reči rakia... U drevnim vremenima prevođena je kao svod, a takođe i kao tvrđava u slovenskom i ruskom sinodalnom prevodu. Rakia bukvalno znači rasprostranjenost, prostor, rastojanje. Savremeni prevodioci, pa tako i jevrejski, prevode rakia kao prostranstvo. Prevod reči rakia rečju svod nastao je kroz postupak tumačenja. Moguće je da se rakia odnosi na zemljinu atmosferu, ali tada nije jasno u čemu se sastojalo Božansko delo stvaranja rakie. Jer, atmosfera, ovakva ili drugačija, uvek postoji iznad relativno velikih kosmičkih tela, utoliko pre iznad rastopljenih tela. Naše otkriće je u tome da rakia odgovara složenoj strukturi vasione, a ovo otkriće datira nekoliko decenija unazad. Formiranje ove strukture jeste jedna od tajni astrofizike. Može se reći da je vasiona nekakav plošan oblik, kapa ili prostranstvo debljine od 16 do 30 miliona svetlosnih godina. Kapa se sastoji od pojedinačnih ćelija koje podsećaju na mreže ili pčelinje saće sa zidovima dugim do 100 miliona svetlosnih godina od galaktičkih jata ili superjata. U ovoj kapi-rakii nalaze se sva kosmička tela, u njoj i mi živimo na našoj planeti, u našem zvezdanom sistemu, u našoj galaksiji koja se nalazi u lokalnoj galaktičkoj skupini, a skupina se nalazi u galaktičkom jatu ili superjatu.
Božansko delovanje drugoga dana sastojalo se, pre svega, u stvaranju ovog naročitog slojevitog prostranstva-kape (površine gigantske sfere i razmere, možda, oko 100 milijardi svetlosnih godina, kako neki tumače) po kojoj su se pružale razdeljene vode koje su stvorene pre galaktičkih i zvezdanih materijalnih formi na početku drugog dana. Rečju Božijom ove vode su bile razdeljene na potoke rasute po kapi nebeskoj što je bila ćelijska preraspodela tvari u velikim razmerama. Potoci su se razbili na velike i male kapi (oblaka) iz kojih su nastale galaksije, zvezde, planete... Ovako izgleda ono što posmatramo: Božansko dejstvo razdeljenjem vode stvara kosmos i Zemlju. Kada površinska temperatura planete padne ispod tačke ključanja vode, završava se razdeljenje vode na onu koja se odnosi na naše zemaljsko nebo, to jest atmosferu. Zatim se površina planete, usled kondenzacije, pokriva slojem obične vode.
U savremenoj nauci nije jasno na koji način su formirane kosmičke strukture tela, pregalaktičke i prezvezdane forme materije. Umnožila su se mišljenja o kakvim se formama radi nakon otkrića tamne materije i tamne energije, koje poseduju 95 % mase i energije univerzuma. Drugim rečima, ključni faktori u oblikovanju strukture kosmosa nisu tih 5 % poznatih nam formi materije, već ono o čemu malo šta možemo reći epitet tamna označava naše neznanje. Nije isključeno da se prevođenjem rakie kao svoda može pronaći kakav-takav budući smisao. Isto tako, odluka o načinu formiranja kosmičkih struktura jeste stvar nauke. Za apologetsko bogoslovlje važno je utvrditi kakvi su uzroci ovog oblikovanja Božanskih reči-zapovesti, stvorenih logosa. I sada, na osnovu savremene astrofizike i geofizike indirektno otkrivamo ovu logosnost po kojoj Sunce uopšte nije obična zvezda u našoj galaksiji, smešteno u njoj kao u nekakvoj mirnoj i spokojnoj ulici. Sunčev planetarni sistem je iznenađujuće stabilan, što je važno za dugovečnost života u njemu, dok je naša Zemlja čudo nad čudima. Sve je čudo: i ustrojstvo naše planete, i njen površinski sloj, i temperatura površine, i sastav atmosfere. Međutim, posebno čudo je voda, njena rasprostranjenost i tajanstvenost materije. Konačno, to što Zemlja nije običan gigantski polurastopljeni kameni oblutak, već, možemo reći, organizam sa svojim neorganskim životom koji sve što živi na površini planete mikroorganizme, biljke, životinje, čovečanstvo snabdeva toplotom, vazduhom, vodom, kao i izuzetnim spiskom različitih supstanci o kojima samo ponešto znamo. I da planeta može biti naseljena čak i kada je aktivna njena utroba, kako glasi geohemijski princip očuvanja života. Ova neraskidiva veza između neorganskog života naše planete i biosfere, možemo reći da je njihovo jedinstvo obuhvaćeno terminom biogeosfera, nauci je u osnovi sasvim poznato, ali ostaje izvan društvenog saznanja, pažnje i istraživanja.
Postoje dva broja koji treba sve i svja da objasne, da život na Zemlji ne smatramo slučajnošću. U sunčevom sistemu samo površina Zemlje ima dva strukturalna nivoa: zemlju sa prosečnom visinom od 0,3 km iznad nivoa mora i postelju okeanskog dna na dubini od 5 km. Dakle, visina zemljišta je samo 6 % u poređenju s prosečnom dubinom svetskog okeana Unutrašnja mašina naše Zemlje na udaljenosti od milijardu godina biće potpomognuta upravo od tih 6 %. Pri tome, zapremina vode u okeanima neprestano se menja i zavisi od nekoliko raznorodnih procesa. Čak i u savremenom dobu značajne količine vode dolaze iz unutrašnjeg sloja Zemlje, koji se nalazi ispod zemljine kore. Drugi izvor vode jesu vulkanski gasovi koji sadrže 95 - 98 % vodene pare. Pored toga, podzemne vode kao posledica aktivnog formiranja planina istiskuju se na površinu, a količina podzemnih voda čak i u savremenom dobu nije manja od jedne trećine svetskog okeana. A topljenje leda... S druge strane, sasvim je izvesno da se Zemlja širi. Vodena para, zajedno s drugim atmosferskim gasovima raspršuje se kosmičkim prostranstvom. Biljke, životinje i ljudi koriste vodu promišljeno. Kako je neophodno da podešavanje samog mehanizma bude tačno Načini grešku u regulaciji za svega nekoliko procenata i velikog dela Zemlje neće biti ili neće biti života na njoj Sada postaje jasno zašto Gospod trećeg dana sačinjava reljef na površini naše planete (zapravo, endogeni život Zemlje) skupa sa carstvom rastinja. Sve ovo bilo je otkriće za mene lično i, mislim, za većinu čitalaca.
Pored toga, logosnost se projavljuje u lepoti sveta koji nas okružuje. Ova misao, prisutna kod Otaca, nalazi svoju potvrdu u astronomiji. U knjizi pružamo mnoštvo primera. Otkriće je postalo moguće snabdevanjem logike zakonima semiotike, naročito Zipfovim zakonom. Tako, među objektima u kojima Zipf otkriva zakonomernost (logiku, informacije) postoje i takvi u kojima su zvezde raspoređene po masama u zvezdanim skupinama, dok su u zemljinoj kori po masama raspoređeni hemijski elementi. I ovo navodi na pomisao da u poretku zvezda najčešće postoje logosi bića zvezdanih skupina logosi postojanja, promišljanja i volje.
U razumevanju događaja trećeg dana ima mnogo osmišljavanja. Logosnost ustrojavanja živih organizama počinje od posebne simetričnosti materije, a njihovi sastavljači se nalaze u prirodnim procesima (u inertnoj materiji termin akademika V. Vernadskog), a ovako biva jer nikakvi živi organizmi i ne mogu, u principu, nastati iz inertne materije. Sebi svojstvena simetrija nalazi se na svim nivoima života, čemu je u knjizi posvećena velika pažnja.
U knjizi je razvijena još jedna ideja, proistekla iz logosnosti-holističnosti. Pokazalo se da je mnoštvo problema u savremenoj nauci a posebno u biologiji proisteklo iz njene faktički neupotrebljive holističke predstave o celokupnoj strukturi sveta koji nas okružuje. Na žalost, najveće otkriće koje može biti iskorišćeno u nauci pokazuje se kao hipoteza iznesena u knjizi o glavnom izvoru svetlosti na površini planete u prekambrijumu. Nema sumnje u to da je tada bila slaba svetlost na površini planete. Imajući svoj položaj, ona se pokazala kao rezultat značajne atmosferske gustine i prašine. Zemljina atmosfera je u to vreme bila nalik na ovu sadašnju Venerinu, koja propušta desetohiljaditi deo sunčeve svetlosti. Ovo je u suprotnosti sa naučnim dokazima o tome da su fotosintetičke bakterije postojale još pre 3,8 milijardi godina unazad i da se geohemijski ciklus kod ugljenika u tom vremenu stabilizovao. Moja hipoteza objašnjava da glavni izvor osvetljenja površine planete u to vreme nije bilo Sunce ili mesečina, već su svetleći mikroorganizmi učestvovali i simbiotičkim biocenozama zajedno sa fotosintetišućim cijanobakterijama. Na ovaj način uviđamo da je svetlosna energija život koji samog sebe snabdeva.
I mnogo drugog pronaći će čitalac.
A. V.: Kako je tako dugotrajan rad na Šestodnevu uticao na vas, na vaš pogled na svet?
Otac L.: Pre svega, umnožio je moju veru u Boga, u Sveto Pismo, u svete Oce, u Svetu Pravoslavnu Crkvu i, ako hoćete, veru u nauku ali ne bez teologije. Logosnost i holističnost ako stoje čak i u centru naučnog pogleda na svet otkriće nove i neobjašnjive prostore za saznanje.
Takođe, rad na Šestodnevu dopunio je zapažanje o Svetom Pismu u smislu još šire perspektive. Proširila se metoda rada sa tekstom i njegovim tumačenjem. Izmenio se vidokrug čitanja. Omiljeni autori postali su Prepodobni Maksim Ispovednik i Sveti Grigorije Palama. U celini, kako da kažem, prešao sam prag nakon koga se usuđujem da bogoslovski razmišljam o navedenim temama.
A. V.: Šta je to što više od svega ometa savremenog čoveka da dopusti mogućnost istinitosti biblijske povesti?
Otac L.: Pre svega, opšte nepoverenje u religiju, nastalo još u sovjetskom dobu. Od tada kod mnogih postoji ubeđenje da su sve religije nastale u davnini od samih ljudi, slažu se međusobno, podjednako su primitivne i govore o jednom te istom. Bivšem sovjetskom čoveku teško pada priznanje da u Bibliji imamo Otkrovenje Božije, dok, na primer, u Vedama nemamo.
O tome da sve religije o stvaranju sveta ne govore isto, jednom ću pisati ako Gospod da vremena i snage. Najvažnije je da odagnamo predubeđenje o primitivnosti. Za tako nešto neophodno je pokazati nekakvu opštu kompoziciju Šestodneva. Recimo, starojevrejska reč jom, kao i u ruskom jeziku dan (npr. otac sinu: u danu kada ćeš biti samostalan...) može značiti ne samo svetlo doba dana, već i vremenski razmak neodređenog trajanja. I radi jednostavnosti predložiću da posmatramo značenje ove reči kao epohe. Dakle, svet je stvoren za šest međuprostornih epoha. Redosled stvaranja je (isti) onakav kakvim ga predstavlja savremena nauka. Potom, u mojoj knjizi možete naći mnogo apologetskog materijala koji je doveo do razvijanja sposobnosti ubeđivanja u odnosu na mnoge skeptike, ali ne sve.
Na primer, nekako posle jednog od mojih predavanja u Kijevu k meni je prišao čovek i, može se reći, zatražio konačna rešenja o postojanju Božijem. Odmah sam predložio da navede kakav argument bi hteo da čuje: iz oblasti fizike, astronomije, hemije, geologije, istorije, arheologije... Jedan minut je razmislio i odgovorio: Pa, ja nisam dobar iz fizike, astronomije još manje, hemije, geologije, istorije takođe. Okončao je svoj odgovor bogohulnim pitanjem: Zašto On ne nastupi na televiziji? Ovakva je tužna snaga televizijske kutije u srcima bivših sovjetskih ljudi. I kako je teško preorijentisati takva srca. Ali, Bogu je sve moguće
